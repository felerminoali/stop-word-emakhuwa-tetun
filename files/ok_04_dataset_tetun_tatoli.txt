embaixadór portugal iha timor-leste, josé pedro machado viera, kinta ne’e hala’o sorumutu hodi despede prezidente parlamentu nasionál, deputadu aniceto longuinhos guterres lopes, tanba ninia misaun iha timor-leste sei termina iha tempu badak nia laran.

“objetivu hasoru malu ne’e simples relasiona ho ha’u-nia misaun hanesan embaixadór portugal iha timor-leste ne’ebé tempu besik sei termina, naturalmente halo despedida ho prezidente parlamentu nasionál,” embaixadór josé pedro machado hateten ba jornalista sira hafoin ramata enkontru ho prezidente parlamenbtu nasionál, aniceto longuinhos guterres lopes, iha resintu parlamentu nasionál.
diplomata ne’e mós aprezenta ba ppn katak iha embaixadór foun ida mak sei subtitui nia hodi hala’o misaun iha timor-leste.
durante misaun embaixadór atuál ne’e halo servisu kooperasaun ho parlamentu nasionál timor-leste foka ba kolaborasaun ho asembleia parlametár portugal, uniaun inter parlamentár iha cplp hodi partila valór importante entre nasaun rua no iha cplp.
aleinde fó apoiu ba pn espesífiku liuhosi komisaun c iha área supervizaun finansa públika no  orsamentál.
tan ne’e durante sorumutu ne’e ko’alia oportunidade kooperasaun ne’ebé durante ne’e portugál ho timor-leste hala’o no apoiu sira mai iha parlamentu nasionál no portugal kontinua hametin kooperasaun.
prezidente repúblika no komandante supremu forsa armada, francisco guterres lú olo, fó onra no orgullu boot prezide serimónia komemorasaun loron falintil-fdtl, ne’ebé sei inklui mós serimónia tomada pose ba knaar aas liu iha ierarkia militár, hodi hametin koezaun no unidade estadu nian no haforsa identidade timor-oan.  

 prezidente repúblika fó pose ba tenente jenerál falur
“dezde kedas ha’u simu knaar nu’udar komandante supremu forsa armada ne’ebé konstituisaun fó ba prezidente repúblika, ha’u sempre buka haka’as an atu hametin koezaun no valorizasaun forsas armadas, tanba konsidera nu’udar importante tebes hodi hametin koezaun no unidade estadu nian no haforsa identidade timor-oan. ne’e hanesan objetivu ida-ne’ebé tenke hetan konsiderasaun prioritáriu hosi ajente no responsavel polítiku tomak,” komandante supremu forsa armada ne’e hateten iha ninia diskursu iha serimónia fó pose ne’ebé hala’o iha kuartél jenerál fatuhada, iha ámbitu komemorasaun loron transformasaun falintil ba falintil-forsa defeza timor-leste (f-fdtl) ba dala-21 (02 fevereiru 2000-02 favereiru 2022), kuarta ne’e.
transformasaun no mudansa hala’o ho rítmu ne’ebé aas tebes no prosesu renovasaun ba kargu akontese tanba forsa armada liu hela prosesu dezenvolvimentu no modernizasaun, tanba ne’e mak tenke haree mudansa ba komandante militár ho pozitivu no fiar metin, nu’udar situasaun baibain ida no mudansa hirak-ne’e hanesan prosesu naturál ida, ne’ebé akontese beibeik ona ba ita-nia lideransa militár dezde kedas restaurasaun independénsia.
“ita tenke haree mós ba mudansa ida-ne’e hanesan sinál konfiansa hosi podér polítiku ba iha instituisaun militár no mós ba iha kapasidade lideransa xefia sira-nian no iha tempu hanesan, sai hanesan insentivu ida ba ita-nia militár sira atu dezenvolve espetativa ba progresaun iha karreira militár,” nia dehan.
mudansa hirak-ne’e hatudu momoos no loloos komandante supremu forsa armada nia konfiansa ba iha instituisaun falintil-fdtl no mós ninia kbiit ne’ebé konstituisaun fó nu’udar xefe estadu.
hodi hakat liu dezafiu hosi transformasaun institusionál ne’ebé buka valoriza di’ak liután falintil-fdtl, presiza haburas kompeténsia lideransa no prepara komandante sira aban-bainrua nian, atu nune’e bele prontu atu hakat liu obstákulu sira-ne’ebé karik sei mosu iha tempu oin mai no hamorin instituisaun militár nia naran ba beibeik.
ida-ne’e sai ona hanesan imperativu no marku importante tebes ida iha prosesu gerrilla nakfila ba forsa defeza timor-leste falintil- fdtl.
iha prosesu transformasaun hirak-ne’e, buat barak mai hosi vizaun no lideransa hosi forsa nia komandante sira, majór-jenerál taur matan ruak no tenente-jenerál lere anan timur, ne’ebé sai ona nu’udar inspirasaun no ezemplu di’ak ba jerasaun foun sira.
“ba sira, ha’u hato’o obrigadu wa’in,” xefe estadu ne’e hateten.
loron 02 fevereiru, timor-leste selebra aniversáriu falintil-forsas defeza timor-leste ba dala-21 no iha loron ne’e timor-leste hanoin hikas momentu istóriku hosi ninia estabelesimentu iha aileu nu’udar susesór lejítimu ba glorioza falintil, katak frente armada ne’ebé tuba rai metin ho espíritu asswa’in hodi luta ho nia kbiit rasik hasoru okupasaun militár indonézia iha timor-leste durante tinan 24 nia laran.
buat ne’ebé falintil, hanesan servidór estadu, husik hela nu’udar legadu di’ak ida ba timor-leste mak pátria nia independénsia, hamutuk ho prinsípiu no valós sira-ne’ebé kesi timor-oan  hamutuk no sai nu’udar aliserse loloos ba timor-leste nia estadu direitu demokrátiku.
“ha’u hakarak hato’o saudasaun ba militár no sivíl sira-ne’ebé loro-loron serbisu ho dedikasaun no empeñu tomak no kumpre misaun sira-ne’ebé mak fó ba sira atu hala’o, ho neon no laran tomak, hodi defende timor-leste. ha’u agradese mós imi ida-idak ne’ebé hola parte iha serimónia ida-ne’e, liuliu ita-nia militár no eis-kombatente sira, nasaun deve barak tebes ba sira,” nia hateten.
deputada maria anabela savio, hateten tuir   relatóriu fiskalizasaun komisaun e trata asuntu infraestrutura ne’ebé hala’o iha loron 22-25 setembru 2021, katak governu presiza konstrui moru protesaun ba mota iha suku guicho no lisadila hosi postu administrativu maubara, munisípiu liquiça.

“haree ba estragu ne’ebé rezulta hosi mota loes, komunidade rekomenda ba governu atu bele halo moru protesaun iha mota loes parte leten, atu nune’e bele satán hela komunidade sira-nia hela fatin no kintál hosi mota boot,” deputada relatór, maria anabela, lee relatóriu fiskalizasaun iha plenária parlamentu nasionál, segunda ne’e
tuir relaóriu komisaun e ne’ebé agéncia tatoli asesu, katak vizita ba komunidade suku guicho no lisadila hatán ba karta pedidu hosi komunidade nian hodi haree direta estragu hosi mota ne’ebé sobu no estraga tiha komunidade balun nia uma no to’os.
iha vizita ida-ne’e komunidade hosi suku guico no lisadila agradese tebes no haksolok tanba delegasaun hosi komisaun e bele to’o iha komunidade sira-nia fatin hodi haree direta problema ne’ebé sira enfrenta.
bibán ne’e lori komunidade suku rua nia autoridade lokál hosi suku hato’o preokupasaun hosi komunidade tanba kada tinan iha suku refere sempre mosu inundasaun hodi rezulta estragu ba komunidade nia uma no to’os.
suku rua ne’e sai fatin potensial ba área agrikultura desde tempu okupasaun indonézia nian to’o agora hodi halo to’os hodi kuda modo no aifuan.
suku guicho no lisadila iha totál uma-kain hamutuk 100-resin no inundasaun konsege estraga tiha uma no to’os uma-kain hamutuk 87.
hanesan iha tinan 2017, iha tempu udan boot mota konsege estraga xefe família na’in-79 nia uma inklui kioske ida no igreja iha suku lisadila, no iha 2019 mós akontesimentu ne’ebé hanesan mota lori tan komunidade nia uma no to’os.
tinan hirak liu ba institutu jestaun ekipamentu, institutu públiku (ige, i.p, siglá poretugés) konsege normaliza tiha mota maibé liu tiha semana ida akontese fali udan boot no bee-mota kontinua estraga komunidade sira to’os.
nune’e iha 2020 komunidade hasoru tiha ona membru govemu sira hodi bele atende sira-nia preokupasaun maibé to’o agora seidauk iha resposta.
tuir autoridade lokál sira katak iha tinan liu ba mós govemu konsege halo tiha ona gabiaun iha mota loes maibé realidade la rezolve inundasaun durante tempu udan.
primeiru-ministru, taur matan ruak, no komitiva halo vizita ba munisípiu viqueque no realiza diálogu komunitáriu hodi rona preokupasaun autoridade no komunidade lokál, ne’ebé maioria hato’o preokupasaun kona-ba irrigasaun a’at difikulta hasa’e produsaun lokál.
“povu uatulari nia natar lubuk ida mak husik abandonadu tanba irrigasaun ladi’ak, tanba ne’e husu ba ministériu agrikultura no peska bele hadi’a irrigasaun hodi sira halo natar, nune’e bele hasa’e produsaun lokál,” administradór postu administrativu uatulari, manuel do rosário, hateten, bainhira partisipa iha diálogu komunitáriu, iha edifísiu administrasaun viqueque, sábadu ne’e.
iha fatin hanesan, xefe suku uaimori, francelino antonio gomes, akresenta, iha suku uma-uain kraik iha natar barak mak abandona, nune’e husu entidade kompetente tau atensaun urjente.
“natar hamutuk ektare 175 lokaliza iha suku uma-uain kraik mak abandona tanba laiha irrigasaun,” autoridade lokál ne’e informa.
 oje 2022: map fó prioridade ba manutensaun irrigasaun
nune’e mós, diretór agrikultura munisípiu viqueque, carlos pinto, haktuir, bazeia ba rezultadu sensu agríkola, populasaun viqueque 78% mak hala’o atividade agrikultura, tanba ne’e presiza kria kondisaun atu komunidade lokál bele hasa’e produsaun.
“maski maioria iha viqueque hala’o atividade agrikultura, maibé governu sempre halo importasaun foos, enkuantu viqueque iha área potensiál agrikultura ektare 9.000-resin, maibé foin dezenvolve de’it ektare 4.234. área potensiál iha viqueque seidauk bele dezenvolve hotu tanba laiha kondisaun, tanba ne’e sempre iha importasaun foos no tinan ida produtividade iha rai ektare haat prodús tonelada hitu to’o sia, ne’e ba populasaun munisípiu de’it la to’o,” nia tenik.
aleinde ne’e, natar barak abandonadu tanba durante ne’e depende de’it udan-been no iha abitante lokál la halo produsaun agíkola tanba laiha merkadoria.
“sentru lojíztika nasionál (cln, sigla portugés) sosa produtu lokál maibé la sufisiente, entaun populasaun halo natar tuir forsa hodi konsomu de’it. normalmente agrikultór viqueque kada tinan halo natar dala-rua, maibé époka daruak mak barak, dahuluk ladún. hanesan viqueque de’it foin mak prodús tinan ida tonelada 17.000, ne’ebé  atu sura ba konsumu de’it seidauk to’o tanba ne’e presiza duni importasaun,” nia akresenta.
alokasaun orsamentu ba setór agrikultura iha viqueque kiik
diretór agrikultura viqueque konsidera alokasaun orsamentu ba setór agrikultura kiik tebes, la to’o 1%, nune’e difikulta atu hasa’e taxa produsaun lokál.
“iha viqueque, osan ne’ebé alokadu iha área agrikultura $6.000 de’it, ne’e ami labele halo buat ida. iha kombustível gratuita hosi nasionál no apoia téknika ba agrikultór sira, maibé hakarak produtu tenke investe maka’as iha setór agrikultura,” nia tenik.
kona-ba tratór liman ne’ebé destaka iha viqueque iha 178 no tratór boot 39, maibé ualu de’it mak halo operasaun no hetan mina gratuita.
“mina gratuita ba tratór boot ne’e fó família ne’ebé presiza liu, la’ós ba ema hotu tanba sei labele kobre ba ema hotu. atu hasa’e produsaun iha viqueque la’ós ema ida de’it maibé pakote ida, kondisaun natar, fini di’ak, aimoruk di’ak no prosesu kuda. ko’alia kona-ba hasa’e produsaun, map nia orientasaun hasa’e produsaun tuir nesesidade ne’ebé iha tanba ba kestaun ne’e presiza serbisu maka’as, apoiu tékniku no ekipamentu sufisiente,” nia akresenta.
diretór agrikultura husu mós ba cln no parseiru sira atu kontinua sosa produtu lokál, hanesan momentu sosa produtu ba programa cesta bázika.
iha sorin seluk servisu agrikultura munisípiu viqueque distribui fini ba agrikultór sira no daudaun prepara ona fini tonelada 17 no aimoruk atu distribui iha fevereiru 2022.
map esforsu rezolve irrigasaun
ministru agrikultura no peska, pedro dos reis, hateten, parte ministériu halo esforsu rezolve irrigasaun.
“loos duni iha postu uatulari iha área pontensiál boot no iha duni irrigasaun boot ida iha bebui maibé a’at, tanba ne’e iha tinan 2021 prevee ona osan no konstrusaun la’o hela, espera bele finaliza lalais,” ministru dehan.
iha mós irrigasaun boot ida iha besoru, ne’ebé mak prosesu hadi’a besik ramata ona, ne’ebé tuir planu bainhira ramata sei halo espansaun natar kuaze ektare 700, iha irrigasaun kiik-oan sira iha fatin haat hanesan iha saketu, belia, latumana no watukusi, ne’ebé prosesu hadi’a submete ona ba konsellu administrasaun fundu infraestrutura (kafi) no daudaun halo hela verifikasaun hodi loke konkursu.
iha postu uatucarbau irrigasaun iha komoli, lubere no suku uaimori, viqueque villa, daudaun ne’e kafihalo hela prosesu verifikasaun.
“hanesan ministru ne’ebé tau-matan ba setór agrikultura, ha’u sente kontenti tanba komunidade sempre kestiona katak produtu folin laiha, entaun aproveita biban ne’e hakarak husu ba autoridade lokál hotu, katak governu prevee orsamentu millaun $80 atu sosa produtu lokál entaun, husu ba ita hotu hamutuk ho ministériu no diresaun tomak serbisu maka’as hodi prodús produtu hodi salva osan sira ne’e labele sai ba rai-li’ur,” governante ne’e enkoraja.
 garante merkadoria, cln enkoraja agrikultór uatulari hasa&#8217;e produsaun lokál
nune’e, ministru husu atu autoridade no komunidade lokál atu identifika área potensiál sira hodi komunika ho entidade relevante, nune’e bele halo atendimentu emerjénsia.
movimentu oé-cusse oan hamutuk ho juventude no estudante (mohan) munisípiu 12 prontu fó apoiu ba kandidatu prezidente repúblika (pr) períodu 2022-2027, josé ramos horta, hodi restaura estabilidade polítika.
“mohan harii ho objetivu hakarak ajuda timor-leste, ne’ebé presiza restaura estabilidade politika-konstitusionál atu hamosu governu lejítimu ne’ebé bele rekupera fali ekonomia iha ita-nia rain,” koordenadór  mohan, zecafriado a. coa, hateten iha  ninia diskursu bainhira halo konsolidasaun iha kampu futuból kampu alor, domingu ne’e.
biban ne’e, movimentu hato’o lamentasaun ho situasaun ne’ebé akontese iha rai-laran.
“mohan lamenta ho instabilidade governativa no aktu asaltu poder iha parlamentu nasionál, ne’ebé fó efeitu negativu ba dezenvolvimentu infraestrutura, ne’ebé rezulta ekonomia timor-leste monu. tanba ne’e, mohan konsidera dalan atu rekupera ekonomia no reativa dezenvolvimentu fíziku mak restaura estabilidade polítika no reimpoin orden konstitusionál,” reprezentante movimentu ne’e dehan.
 cnrt deside kandidata horta kompete iha eleisaun prezidensiál períodu 2022-2027
iha fatin hanesan, koordenadór partidu congresso nacional de reconstrução de timor (cnrt) iha rejiaun administrativa espesiál oé-cusse ambeno (raeoa), firmino taek, agradese tanba juventude sira hahú unidade hodi fó apoiu ba horta no xanana gusmão.
“só horta no xanana mak bele rezolve problema iha timor-leste. movimentu no partidu polítiku hotu ne’ebé apoiu sei fó vitória ba líder nasionál no mundiál na’in-rua ne’e,” koordenadór afirma.
nune’e mós, xefe suku kampu alor, alcina carvalho dos santos, agradese ba horta tanba bele vizita sira hodi sosializa programa ba povu.
“daudaun ne’e, povu liu-liu juventude sira iha timor-leste presiza liu mak kampu traballu hodi ajuda redús númeru dezempregu iha timor-leste,” xefe suku hateten.
nune’e, autoridade suku ne’e husu sé de’it mak kaer ukun, presiza  kria kampu traballu ba povu hodi juventude sira bele hetan serbisu ho dignidade.
iha parte seluk, koordenadór partidu cnrt munisípiu dili, luís ximenes caldeira, otimista partidu ne’e sei manan iha dili.
“dili ita lalika dúvida ona, cnrt manan ona, tanba dili knuuk ba cnrt no povu hatene momos krize polítika ne’ebé akontese,” kordenadór partidu cnrt dehan.
nia dehan, estrutura partidu cnrt iha dili sei kontinua serbisu maka’as hodi halo atividade door to door.
kandidatu pr, premiadu nobel da paz, josé ramos horta, agradese ba konfiansa mohan.
“ha’u eleitu karik, ita rezolve problema violasaun konstitusaun nian no sei mosu eleisaun antisipada agora, sei la kria krize ruma, tanba situasaun kona-ba disolusaun parlamentu ne’e normál iha demokrasia timor-leste no mundu demokrátiku,” horta tenik.
antes ne’e, iha loron 23 janeiru 2022, partidu cnrt realiza konferénsia nasionál hodi deside kandidatu hosi partidu atu kompete iha eleisaun prezidensiál períodu 2022-2027, ne’ebé sei realiza iha loron 19 marsu tinan ne’e, nune’e hili josé ramos horta (maski la’ós hosi kuadru partidu), ho kondisaun balun ne’ebé hatuur ona iha rezolusaun ne’ebé aprova ona hosi konfrensista sira momentu ne’ebá.
partidu cnrt iha espetativa, pr eleitu bele komprometidu atu halo reforma iha setór judisiáriu, nune’e bele garante no asegura aplikasaun lei no orden, liuliu bele garante justisa tuir konstituisaun no lei sira haruka, inklui kondisaun seluk tan.
sekretária estadu ba igualidade jéneru no inkluzaun (seii) prioritiza programa boot rua mak igualidade jéneru no inkluzaun sosiál ho boa governasaun no jestaun instituisional iha orsamentu jerál estadu (oje) 2022.

“iha oje 2022 ita iha millaun $2-resin foku ba programa rua mak igualidade jéneru no inkluzaun sosiál ho boa governasaun no jestaun instituisional,” maria josé da fonseca monteiro de jesus hateten ba jornalista sira hafoin halo audiénsia públiku ho komisaun f parlamentu nasionál iha parlamentu nasionál, tersa ne’e.
sekretária estadu ba igualidade no inkluzaun (seii) iha oje 2022 prevee $2,027,440 hodi aloka ba saláriu vensimentu $ 550,991, bens servisu $ 1,140,059, kapitál menór $ 36,390, kapitál dezenvolvimentu laiha no transferénsia públika $300,000.
nia dehan, hosi orsamentu ne’e hodi finansia programa rua (2), sub-programa ualu (8) no atividade 13.
orsamentu bazea programa
tuir livru 2 planu annual oje 2022, seii iha programa boa-governasaun no jestaun instituisionál sei gasta $ 776,649 no programa igualidade jéneru no inkluzasaun sosiál sei gasta $1,250,791.
programa boa-governasaun no jestaun instituisionál ho nia sub-programa tolu (3) no atividade tolu (3).
programa igualidade jéneru no inkluzasaun sosiál ho nia sub-programa integrasaun kompromisu jéneru no inkluzaun sosiál iha programa, lei no orsamentu estadu no komunidade jerál, ho nia atividade mak promove konsinesializasaun kona-ba igualidade jéneru no inkluzaun sosiál, atividade estratéjia advokásia kona-ba igulaidade jéneru no inkluzasaun sosiál, atividade asisténsia instituisaun no ajénsia estadu, atividade apoiu pontu fokál seii iha munisípiu 12 no raeoa.
sub-programa empoderamentu ekonómiku ba feto no komponente sira seluk ne’ebé ho kondisaun vulnerável liu ho nia atividade mak apoiu asisténsia ba grupu feto, defisiénsia, komunidade lgbti iha dezenvolvimentu ba abilidade ekonómika.
sub-programa planeamentu, monitorizasaun no avaliasaun ho nia atividade monitorizasaun no avaliasaun implementasaun ba kompromisu jéneru no inkluzasaun sosiál, atividade peskiza kona-ba igualidade jéneru no inkluzaun sosiál.
sub-programa hapara violénsia  kontra feto, labarik  no komponente vulnerável liu nia atividade advokásia asegura asesu vítima violénsia bazea ba jéneru  ba iha justisa  formal, atividade konsensializasaun kona-ba prevensaun violénsia bazea ba jéneru.
sub-programa partisipasaun feto iha polítika no nivél foti desizaun nia atividade mak kapasita feto, defisiénsia, menbru komunidade lgbti ba dezenpeña funsaun ho natureza polítika nivél lokál no nasionál.
sekretáriu estadu arte no kultura (seak), teófilo caldas, informa preparasaun ba estabelesimentu biblioteka nasionál atinje ona 90% no tuir planu konstrusaun ne’e bele hahú iha fulan-marsu no abríl tinan ne’e.
 rezultadu konkursu konstrusaun biblioteka nasionál fó sai tinan ikus 2021
“preparasaun estabelesimentu biblioteka nasionál atinje ona 90%, ne’ebé iha fulan janeiru ne’e ka fulan oin, ita fó sai ona rezultadu konkursu ne’ebé bele hahú nia konstrusaun iha fulan marsu ka abril tinan ida-ne’e,” sekretáriu estadu arte no kultura (seak) ne’e hateten ba agência tatoli iha nia knaar-fatin, díli, kuarta ne’e.
governante ne’e esplika, konkursu ba biblioteka nasionál ida-ne’e implementa regra internál empreza eni, tanba orsamentu millaun $10 ne’e empreza eni mak fornese mai governu timor–leste iha 2009.
konkursu ne’e sira implementa regra internál kompañia eni, ne’ebé sekretáriu estadu arte no kultura (seak) no autoridade nasionál petróleu minerál (anpm) la interven iha prosesu konkursu maibé iha akordu, tanba sekretáriu estadu arte no kultura mak hanesan na’in ba projetu biblioteka no donatór mak kompañia eni.
“ami iha akordu ida atu bele fó ba autoridade nasionál petróleu minerál mak halo jestaun, tanba sira mak jere atu oinsá mak bele implementa,” nia dehan.
tanba ne’e, tersa ne’e (25/01) iha reuniaun grupu servisu no hafoin reuniaun ne’e mak sira relata ba seak no hosi ne’e sei halo sterring committee hafoin mak fó sai rezultadu.
entretantu, orsamentu ba konstrusaun ne’e mai hosi empreza eni ho montante millaun $10 no fatin instalasaun edifísiu iha área hudi–laran.
 konstrusaun biblioteka nasionál sei hala’o iha tempu badak
embaixadór portugal iha timor-leste, josé pedro machado viera, segunda ne’e hala’o sorumutu hodi despe prezidente republika, francisco guterres lú olo, tanba nia hala’o misaun durante tinan haat iha timor-leste to’o ona rohan.

“objetivu hosi enkontru ne’e simples hodi despede ho prezidente repúblika tanba ha’u-nia misaun kumpleta ona tinan haat,” josé pedro machado viera hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairu pite, dili.
nia parte sente previlejiu boot ida no agradese bele hala’o knaar iha timor-leste ho di’ak to’o misaun termina.
embaixadór portugal ne’e hateten, relasaun timor-leste ho portugal hanesan maun ho alin ne’ebé la’ós de’it partilla pasadu komun maibé importante liu ida-ne’e partilla mós valór sira komun hanesan estadu direitu demokrátiku.
prezidente repúblika no embasador josé pedro machado viera fiar katak relasaun forte entre nasaun rua sei kontinua metin nafatin ba futuru hodi realiza medida no progresu sira konkretu liuhosi troka esperiénsia.
xefe estadu agradese servisu sira-ne’ebé embaixadór josé pedro machado viera hala’o hodi kria kooperasaun iha área oioin no hametin liután relasaun entre portugal ho timor-leste, pr lú olo mós agradese ba apoiu tomak ne’ebé governu portugal fó durante ne’e.
diretór jerál sekretaraidu tékniku eleitorál (stae), acilino manuel branco, informa empreza gráfika nasionál ne’ebé governu indika emprime bulletin votu ba eleisaun prezidénsiá 2022 ne’e konklui no atinje ona 100%, no nia prefursaun mós ramata ona.

 stae seidauk define empreza gráfika atu emprime buletin votu
“buletin votu emprime 100% ona. ita emprime hotu ona no perfurasaun mós hotu ona, no hein halo pakote de’it ona, tanba ita presiza hatene pakote kuantidade hira mak atu haruka ba rai-li’ur no hira mak ita sei haruka ba munisípiu sira-ne’e, ita prepara hotu ona,” acilino branco hateten ba agência tatoli, iha resintu palásiu governu, kuarta ne’e.
pakote buletin votu ne’ebé ense ona ba kaixa (dos) ne’e kuaze 70%-resin ona, nune’e iha kuarta (09/03) no kinta (10/03) ne’e empreza gráfika nasionál bele kompleta no sira bele entrega ona ba stae.
“ita iha eleitór hamutuk 900.000-resin, entaun ita prodús ba livru buletin votu ne’e hamutuk 19.000-resin no kada livru iha folla 50. tanba ita-nia prosesu hanesan ne’e ita emprime númeru eleitór sira kada suku,” nia dehan.
ezemplu, iha eleitór hamutuk 47 entaun ita haruka ba folla 50 maibé ne’e la’ós ita aumenta, nia mekanizmu kontrollu ne’e ita sei kontrolla hosi akta de’it.
empreza gráfika nasionál mak emprime bulletin votu ba eleisaun 2022-2027 ne’ebé mak hahú imprime iha loron 25 fevereiru no termina iha loron 11 marsu tinan ne’e.
governu liuhosii reuniaun konsellu ministru (km), kuarta ne’e, diskute no aprova projetu rezolusaun governu, kona-ba akordu entre governu timor-leste no g7+. 
projetu rezolusaun governu ne’e aprezenta hosi vise-ministru negósiu estranjeiru no kooperasaun (mnek), julião da silva.
“akordu ne’e ho objetivu atu kontribui ba atividade sira g7+ nian, governu fó entre tinan 2022 to’o 2027, ho montante millaun $1 kada tinan,” ministru prezidénsia konsellu ministru, fidelis manuel leite magalhães, hateten, hafoin reuniaun ezekutivu, iha palásiu governu, kuarta ne’e.
 g7+ agradese ba pm taur
nune’e, subsídiu ne’e tenke uza ba promosaun kooperasaun entre estadu-membru no ba finansiamentu despeza funsionamentu g7+  inklui ba organizasaun reuniaun ministeriál anuál.
komisaun a trata asuntu justisa no konstituisional finaliza ona diskusaun proposta-lei estabelese rejime jurídiku ba asosiasaun profisionál sira iha faze espesialidade.
 pn aprova proposta-lei estabelese asosiasaun públika profisionál iha jeneralidade
“foin iha semana kotuk komisaun reuni iha suai (covalima) diskute iha espesialidade finaliza ka aprova ona ho unanimidade kona-ba rejime jurídiku ne’ebé relatóriu paresér haruka ona ba meza prezidente parlamentu nasionál hodi ajenda ba diskusaun iha finál global,” prezidente komisaun a, joaquin dos santos, informa ba agencia tatoli iha parlamentu nasionál, tersa ne’e.
nia dehan, iha debate espesialidade ne’e aprova artigu 33 ho rekomendasaun ba parlamentu nasionál nisiativa lejislativa ne’e prenxe rekezitu konstituisionál, legál tuir rejimentu.
“iha diskusaun ne’e iha artigu balun mak halo aditamentu rua kona-ba finanseira no ida kona-ba transferénsia bainhira orden harii sira-nia estatutu tenke define regra transferénsia ligadu informasaun ba públiku,” deputadu joaquim hateten
proposta-lei númeru 25/v/(3a), estabelese rejime jurídiku ida ba asosiasaun públika profisionál ne’ebé aprezenta hosi governu liuhosi ministériu justisa no substánsia hosi proposta-lei atu hamosu rejime jurídiku ida ba asosiasaun públika profisionál sira.
proposta-lei ne’e kompostu hosi artigu hamutuk 33 no kapítulu neen (6). kapítulu i kona-ba dispozisaun jerál ho artigu 12, kapítulu ii kona-ba organizasaun no funsionamentu internu ho artigu hamutuk lima (5), kapítulu iii kona-ba ezersísiu no asesu ba profisaun artigu neen (6).
nune’e mós kapítulu iv kona-ba rejime laborál, finanseiru no fiskál ho artigu hamutuk tolu (3), kapítulu v kona-ba tutela, kontrolu no responsabilidade ho artigu hamutuk lima (5) no kapítulu vi kona-ba norma tranzitória no finál ho artigu hamutuk rua (2).
prezidente komisaun a, deputadu joaquim dos santos, esplika proposta-lei ne’e atu hamosu rejime ida hodi regula asosiasaun públika sira no atu hamoris profisionál públika sira-nian iha timor-leste.
prezidente komisaun nasional eleisaun (cne-sigla portugés), josé agostinho da costa belo, hateten cne deside la realiza eleisaun prezidensiál 2022 iha austrália tanba pandemia covid-19 no baze dadus ba eleitór sira la atualiza.
 stae sei esforsu realiza eleisaun prezidensiál iha austrália
“deliberasaun sai ona no ita labele realiza eleisaun iha austrália tanba tuir lei katak bainhira iha eleisaun mak presiza atualiza baze dadus maibé ita haree atualizasaun laiha entaun ita deside kansela tanba ita lahatene eleitór na’in hira mak iha ne’ebá,” josé agostinho da costa belo hateten ba agência tatoli, via telefónika, kinta ne’e.
nia hateten, sekretariadu tékniku administrasaun eleitorál (stae) prontu halo preparasaun ba eleisaun maibé pandemia covid-19 ne’ebé lahalo atualizasuan baze dadus entaun labele realiza eleisaun iha iha austrália.  
bazea ba dadus iha períodu tinan uluk nian ne’ebé mak rejista iha stae ne’e haktuir,  eleitór sira iha aústralia hamutuk 1.487.
tuir atualizasun baze dadus iha teritóriu nasionál eleitór hamutuk 864.754 ne’ebé kompostu hosi munisípiu aileu 33.859, ainaro 45.949, baucau 96.875, bobonaro 71.371, covalima 47.965, dili 191.423, ermera 83.213, lautém 48.665, liquiça 51.160, manatuto 35.926, manufahi 41.012, raeoa 51.653 no munisípiu viqueque 58.564.
dadus eleitór iha diáspora kompostu hosi eleitór sira iha korea do súl 1.277, irlandia 1.264, portugal 857 no reinu unidu 2.234.
 ekipa resensiamentu eleitorál iha diáspora rejista votante 367  
reprezentante povu iha uma fukun parlamentu nasionál (pn), husu ministériu saúde atu halo fumigasaun ba iha eskola sira no fahe replente susuk (autan) ba estudante hodi halo prevensaun moras dengue, tanba daudaun ne’e eskola sira komesa aula inisíu letivu foun.
 ohin, pn debate urjente ho ministra saúde kona-ba moras dengue
“agora ita tama ona aula hahú ba kestaun dengue ne’ebé agora sai hanesan surtu nasionál nune’e husu ministéiru saúde hodi bele ba halo fumigasaun iha eskola sira-ne’ebé iha munisípiu tomak liu-liu parte sira-ne’ebé kazu aas tebes hanesan iha comoro hodi  proteje estudante sira hosi kontamisaun susuk ne’ebé bele tata ho virus dengue,” deputada frente mudansa (fm), isabel ximenes, levanta iha plenária parlamentu nasionál, segunda ne’e.
nia mós fó hanoin nafatin tanba iha debate urjente foin lalais ne’e ho ministra saúde, ezjie ona hodi fahe replente susuk ka autan ba estudante sira, tanba governu bele aloka netik osan hodi sosa.
deputadu, khunto, antónio verdiál, preokupa kazu óbitu dengue ba labarik kontinua aumenta liu-liu iha hngv seida’uk iha solusaun, no preokupa kondisaun hngv iha kama ida pasiente labarik na’in-rua (2) ka tolu kontinua toba  hamutuk.
nune’e, husu ministra saúde atu book an labele hosik buka mekanizmu di’ak ho lalais kazu dengue labele aumenta tan.
deputadu pd, antónio da conceção, apresia servisu ministériu saúde nian kona-ba intervensaun kazu dengue tanba hafoin pn halo debate urjente ho ministra saúde iha duni kampaña sensivilizasaun informasaun ba públiku ho ativu liuhosi panfletu no mós iha órgaun komunikasaun sosiál.
tan ne’e, nia dehan, prevensaun dengue la’ós papél governu nian de’it maibé presiza partisipasaun komunidade nian hanesan halo limpeza iha uma hodi labele fó fatin ba susuk hatolun no moris.
diretora programa nasionál dezenvolvimentu suku (pnds), claudinha soares pinto, hateten pnds inisia hodi halo alterasaun daruak dekretu-lei númeru 8/2013, 26 juñu, kona-ba rejime jerál ba pnds tanba atividade aumenta.

 governu estabelese valór másimu projetu uma kbiit laek
“objetivu prinsipál hodi inisia altera dekretu-lei tanba aumenta atividade. tanba ne’e mae liuhosi pnds iha inisiativa hodi halo alterasaun ba rejime-jerál pnds ne’e tanba dezde tinan 2013 to’o 2019 orsamentu anuál ne’e millaun $12 maibé tinan 2021 iha millaun $44 no tinan 2022 millaun $91.9. ida-ne’e sa’e makaas entaun nesesita forsa traballu esktra ka esforsu ne’ebé ekstra tanba ita halo ajustamentu estrutura pnds nian no mós ita halo mudansa ba transferénsia, nune’e fasilita ekipa sira servisu iha terrenu,” claudinha soares pinto hateten ba agência tatoli, via telefónika, kinta ne’e.
liuhosi alterasaun ne’e bele hafasil liután sira-nia atividade iha terrenu liga servisu pnds nian tanba ho alterasaun ne’e fasilita pnds nia atividade, tanba dahuluk halo prosesu tranferénsia dala ida de’it ne’e di’ak tebes.
“antes ne’e, ita iha difikuldade boot bainhira ita halo prosesu transferénsia dala rua ho ne’e hanoin katak tranferénsia dala rua kada semestre, semestre ida fulan neen agora ita transfere tiha iha semestre dahuluk depois obra ne’e konforme badaen nia esperiénsia. katak, fulan ida hotu ona maibé ita labele lai konklui tanba ita sei hein tan transferénsia ba fulan neen tuir mai. ida-ne’e difikulta maibé depois ho alterasaun hafasil tebes implementasaun iha terrenu ho kuantidade projetu boot,” nia esklarese.
tanba ne’e, mae hamutuk ho pnds aprezenta terseira alterasaun ba dekretu-lei númeru 8/2013, 26 juñu, ne’ebé mak iha pontu prinsipál haat (4) mak pontu dahuluk mak ko’alia kona-ba estrutura ezistente pnds nian ho kuantiadade no volume servisu ne’ebé mak agora aumenta.
maibé iha estrutura foun ne’e, sekretária pnds sei lidera hosi sekretária ezekutiva no mós ho unidade haat (4) ne’ebé mak tutela iha sekretária ezekutiva mak unidade administrasaun no finansa, lojístika, operasionál no unidade kapasitasaun no monitorizasaun.
pontu prinsipál daruak mak prosesu transferénsia fundu infraestrutura mak durante ne’e pnds halo transferénsia dala rua ba konta bankária suku nian, katak fundu ne’e iha rua mak suku ida ho operasionál no ida sleuk mak infraestrutura.
tanba, númeru projetu aumenta entaun halo transferénsia halo dala ida ba konta suku nian maibé suku mak sei halo levantamentu iha banku ne’e mak dala rua nafatin tuir manuál ne’ebé mak iha.
pontu datoluk mak alokasaun orsamentu ba iha suku sira-ne’ebé mak revizaun dekretu lei ida-ne’e aprezenta aumenta númeru projetu ne’ebé mak halo suku sira ultrapasa tiha ona ho montante ne’ebé mak deskreve ona iha dekretu-lei númeru 8/3013 ne’e.
“atividade ba uma kbiit laek iha suku ida projetu ida de’it ho nia valór másimu to’o rihun $20, entaun ita bele dehan iha suku ida bele simu kualker prejetu saida de’it. agora alterasaun ida-ne’e mak ko’alia kona-ba projetu ne’ebé mak implementa iha multisuku involve suku rua-tolu nia orsamentu tau hamutuk, nune’e halo projetu ida ho nia montante orsamentu maibé ofisiál ba suku. ida-ne’e mak ita lori ba konsellu ministru (km) ikus aprovadu no agora dadudaun ami halo hela ajustamentu atu bele atividade sira bele kondis ho revizaun ne’ebé mak ita iha,” nia hateten.
organizasaun populár mulher timor (opmt), hosi partidu frente revolsionáriu independente (fretilin) sesta ne’e realiza iv konferénsia nasionál ho tema “opmt reziliente! hori uluk, ohin loron no aban bainrua”, iha salaun são josé catedral vila verde, dili, hodi diskute programa tinan lima hodi aprova estatutu no hili estrutura opmt foun.

hafoin halo diskusan kle’an durante loron rua kona-ba rezolusaun lima no estatutu opmt, konferensista sira hala’o eleisaun ba órgaun nasionál opmt ba mandatu 2022-2027, no eleisaun dahuluk refere ba órgaun unipesoál, sekretária-jeral opmt, ho kandidata na’in-tolu, florentina da conceicão martins smith, guilhermina ribeiro no aurora ximenes, liuhosi eleisaun sekreta, direta no pesoál. 
tuir komunikadu imprensa ne’ebé agência tatoli asesu, segunda (14/01) ne’e, haktuir tanba laiha kandidata ida hetan votu ho maiória absoluta (50%+1), iha primeira volta, tuir rejimentu haruka, kandidata sira-ne’ebé manán primeiru lugar no segundu lugar, kompete fila-fali iha segunda volta.
iha segunda volta maioria konferensista fó konfiansa ba kandidata florentina da conceicão martins smith, nune’ e kandidata ida-ne’ e mak sai nu’udar sekretária jerál opmt ba períodu 2022-2027.
kompetisaun demokrátika ne’e haktuir regra hatuur iha estatutu opmt no iha rejimentu ba iv konferénsia nasional.
kandidata rua seluk, aurora ximenes no guilhermina sadanha ribeiro, ne’ebé biar la hetan konfiansa iha konferénsia ida-ne’ e atu kaer kargu sekretária jeral, sira ida-idak iha mós istória rasik oinsá kontribui ba haburas no hametin opmt to’o ohin loron, nu’udar organizasaun-de-massa fretilin no buibere fretilin nian.
sekretária jeral opmt mak iha responsabilidade tau matan ba vida institusionál opmt nian, tuir estatutu haruka, ba tinan lima tuir mai.
hafoin eleita, sekretária jeral opmt, florentina da conceicão martins smith, hato’o kedas lista naran ba segundu órgaun nasionál ne’ebé hanaran konsellu koordenadór nasionál (kkn).
kandidata na’in-rua (2) ne’ebé kompete iha konferénsia ida-ne ‘e ba kargu sekretária jeral  hola mós parte iha lista ne’ebé  sekretária jeral eleita hato’o ba konferensista sira.
konsellu koordenador nasional (kkn) ne’ e kompostu hosi membru na’in-30 mak hanesan cipriana pereira, guilhermina ribeiro, aurora ximenes, danina coelho, judite ximenes, ivete oliveira, fernanda caldeira, zelia fernandes, filomena de almeida, alicia sarmento, luisa costa, elda ferreira, niza corsino, lídia gomes, paulina viegas, zulmira sarmento sirana, ana sinorinha “bi lessa”, olga amaral nunes, luisa bano, beatriz ximenes martins, celina bi bessi, angélica da costa, leni fernandes, ana paula sequeira, maria lausina de j. x da costa, elisabeth purificação, antónia lobato nunes, amélia dos santos, avelina pereira no diana pereira.
iv konferénsia nasional eleje mós komisaun jurisdisaun nasionál (kjn) no komisaun fiskalizasaun nasional (kfn).
membrus kfn eleitu mak cidália lopes guterres, amelia pinto, nilva guimarães, agustina dos santos de jesus, cristina gusmão no insménia gusmão.
membrus kjn eleitu mak maria do rosário de araújo, ana ribeiro, marcelina mesquita, juliana santos babo, elsa oliveira, helena viegas da sousa no domingas casimira.
sekretáriu jeral no prezidente interinu fretilin, mari alkatiri, labele fó pose ba membru eleitu no órgaun nasionál opmt tanba lakon ninia alin ahmad alkatiri, nune’e serimónia tomada pose ne’e prezide hosi sekretária jeral adjunta fretilin, cipriana pereira.
 opmt realiza konferénsia nasionál diskute direitu feto iha baze to’o nasionál
parlamentu nasionál (pn) liuhosi diskusaun proposta lei orsamentu jerál estadu (oje) 2022 iha faze espesialidade, aprova orsamentu gabinete primeiru-ministru (gpm) ho montante $4.915.494, ho rezultadu votu a-favór 39, abstensaun 17 no kontra 2.
“nune’e orsamentu ba gabinete primeiru-ministru pasa,” prezidente parlamentu nasionál (ppn), aniceto guterres, deklara iha sala plenária, segunda ne’e.
hosi totál orsamentu ne’e, aloka ba kategoria saláriu no vensimentu $516.733, bens no servisu $3.186.761, kapitál menór $150.000, kapitál dezenvolvimentu $252.000 no transferénsia públika $750.000.
 oje 2021: gpm millaun $10,2 korresponde ba programa haat
orsamentu gpm ba tinan 2022 atu finansia ba programa prioridade rua hanesan seguransa nasionál $60.000 no boa-governasaun no jestaun institusionál $4.855.494.
gpm no ajénsia sira ne’ebé tutela sei implementa programa hanesan igualdade jéneru no inkluzaun, kultura no patrimóniu, no telekomunikasaun.
nune’e, totál alokasaun millaun $9,3 fahe ba parte rua hanesan gpm millaun $4,9 no seluk ba gabinete vise primeiru-ministru primeiru no segundu, sentru integradu jestaun krize no unidade planeamentu monitorizasaun no avaliasaun (umpa).
enkuantu ba gabinete apoiu sosiedade sivíl hetan alokasaun millaun $4,4 hodi apoiu servisu sosiedade sivíl no auditória sosiál.
primeiru-ministru hanesan orgaun soberania responsável  kondusaun no ezekusaun polítika jerál nasaun no orgaun superiór administrasaun públika (artigu 103º konstituisaun).
aleinde ne’e, hanesan ba xefia governu, prezide konsellu ministru, dirije no orienta polítika jerál governu no koordena asaun ministru sira, laiha prejuízu responsabilidade direta ba respetivu departamentu governamentál informa ba prezidente repúblika kona-ba asuntu relativu polítika interna no esterna hosi governu, ezerse funsaun atribui hosi konstituisaun (artigu 117.º konstituisaun).
prezidente republika, francisco guterres lú olo, tersa (15/02/2022) aban, sei fó pose brigadeiru jenerál calisto dos santos coli “coliati” hodi sai hanesan vise xefe estadu maiór jenerál forsa armada no ba komodoro donaciano costa gomes pedro “klamar fuik” hodi asume knaar hanesan xefe estadu maiór forsa armada.

 coliati, hosi soldadu brigada choque to’o brigadeiru jenerál
tuir komunikadu ne’ebé agéncia tatoli asesu, segunda ne’e haktuir serimonia ne’ebé sei realiza tuku 10:00 otl, iha palásiu prezidénsial nicolau lobato ne’e, sei promove mós deviza brigadeiru jenerál calisto dos santos coli “coliati” ba majór janerál, enkuantu komodoro pedro klamar fuik mantein nafatin ho deviza atuál, ne’ebé permite ona nia atu asume knaar hanesan xefe estadu maior forsa armada.
tuir lei defeza nasionál, vise xefe estadu maiór jenerál forsa armada no xefe estadu maiór forsa armada, nomeia hosi prezidente repúblika tuir proposta governu ne’ebé antes rona uluk konsellu superiór defeza militár no konsellu superiór defeza seguransa, liuhosi membru governu ne’ebé iha kompeténsia ba matéria defeza.
vise xefe estadu maiór jenerál forsa armadas foun, brigadeiru calisto coli “coliati”, ne’ebé moris iha darulete, liquiça, tinan 62 liuba, antes ne’e asume knaar hanesan xefe estadu maior forsa armada no iha mós esperiénsia nu’udar adidu defeza timor-leste iha austrália, hosi 2014 to’o 2018.
enkuantu komodoro donaciano costa gomes “pedro klamar fuik”, moris iha hatulia, ermera tinan-53 liuba, iha tinan-10 ikus, hala’o knaar nu’udar diretór institutu defeza nasionál timor-leste.
komodoro pedro klamar fuik mós iha esperiénsia lidera komponente navál falintil-firsa defeza timor-leste (f-fdtl) husi 2008 to’o 2011.
 jornada pedro klamar fuik ho postu komodoro
prezidente komisaun nasionál eleisaun (cne-sigla portgés), josé agostinho da costa belo, deside materiál propaganda eleitorál hanesan pamfletu no bandeira ne’ebé taka no harii iha dalan públiku sira, seidauk bele hamoos no sei hasai hafoin eleisaun segunda volta ramata.
“eleisaun ne’e sei akontese iha 19 marsu no tuir dekretu governu númeru 5/2017, loron 27 fevereiru, iha alínea daruak permite ba sira seidauk bele hamoosi tanba eleisaun primeira volta hotu la signifika hotu ona. karik iha segunda volta entaun ita haree poténsia rua ne’ebé mak avansa entaun hela de’it kandidatu rua mak avansa no kandidatu seluk nian tenke hasai ona no obrigatóriamente,” prezidente cne ne’e hateten ba jornalista sira, hafoin partisipa lansamentu tabulasaun nasionál iha salaun cne, colmera, dili, kinta ne’e.
prezidente cne hateten, agora daudaun sira-nia sasán sei iha hela tanba eleisaun dahuluk mós seidauk hahú no hein bainhira ramata ona mak bele hasai depois fó sai rezultadu tiha mak bele haree hosi ne’e.
kandidatu hosi partidu cnrt josé manuel ramos horta, partidu khunto armanda berta dos santos, partidu fretilin francisco guterres lú olo, hosi pd mariano ‘assanami’ sabino lopes, partidu demokrátiku da repúblika de timor (pdrt) anacleto bento ferreira.
kandidatu independente sira kompostu hosi felizberto araújo duarte, maria helena lopes de jesus ‘milena’ pires, maria ángela freitas da silva, isabel da costa ferreira, hermes da rosa correia barros, tito da costa cristovão ‘lere anan timur’, rogério tiago de fátima lobato  virgílio da silva guterres ‘lamukan’, constâncio da conceição pinto “terus”, antero benedito da silva no martinho germano da silva gusmão.
regulamentu kampaña no propaganda eleitorál
bazea ba dekretu governu númeru 5/2017, loron 27 fevereiru kona-ba regulamentu kampaña no propaganda eleitorál, artigu 15 alínea dahuluk hateten, kandidatu sira tenke hamoos materiál kampaña propaganda ho prazu semana-ida, hahú loron tuir mai hafoin kampaña eleitorál.
alínea daruak hosi artigu 15 ne’e mensiona, kandidatu hirak-ne’ebé hakat ba segunda volta sei bele kontinua hala’o nia kampaña propaganda (sei hein rezultadu eleisaun ronde dahuluk).
alínea datoluk hosi artigu 15 ne’e fundamenta, bainhira materiál sira ladauk limpeza tuir tempu, cne iha devér hamutuk autoridade seguransa limpeza no dahaat kustu operasaun ba limpeza sei apoia hosi kandidatura sira.
prezidente komisaun nasionál eleisaun (cne-sigla portugés), josé agostinho da costa belo, hateten kandidatu prezidente repúblika (pr) balun altera kalendáriu kampaña eleitorál tanba loron feriadu nasionál.

 labarik hatais faru partidu nian tuir kampaña ne’e kontra regra
“ita-nia kandidatu prezidente repúblika balun labele halo kampaña tuir kalendáriu eleitorál ne’ebé ita estabelese tanba balun tenke tuir misa iha kuara-feira sinzas no iha loron 03 marsu ne’e hanesan loron feriadu nasionál hodi selebra loron nasionál veteranu nian,” josé agostinho da costa belo hateten ba agência tatoli, via telefónika, kinta ne’e.
alterasaun kalendáriu ba kandidatu prezidente repúblika ne’e, sei hamenus kandidatu sira-nia tempu ba hala’o atividade kampaña, nune’e sira bele muda atividade kampaña iha loron seluk.
“bainhira sira altera tiha entaun sira-nia tempu ba kampaña mak menus ona maibé ida-ne’e di’ak hela, tanba ita-nia kandidatu balun hakarak hili mak ba misa no fó onra ba veteranu no éroi sira duké hala’o kampaña,” nia dehan.
kandidatura prezidente repúblika na’in-16 ne’ebé admitidu mak hanesan kandidatu hosi partidu cnrt josé manuel ramos horta, partidu khunto armanda berta dos santos, partidu fretilin francisco guterres lú olo, hosi pd mariano ‘assanami’ sabino lopes, partidu demokrátiku da repúblika de timor (pdrt) anacleto bento ferreira.
kandidatu independente sira kompostu hosi felizberto araújo duarte, maria helena lopes de jesus ‘milena’ pires, maria ángela freitas da silva, isabel da costa ferreira, hermes da rosa correia barros, tito da costa cristovão ‘lere anan timur’, rogério tiago de fátima lobato, virgílio da silva guterres’ lamukan’, constâncio da conceição pinto ” terus”, antero benedito da silva no martinho germano da silva gusmão.
votasaun no apuramentu rezultadu loron eleisaun iha 19 marsu 2022 no hafoin prosesu votasaun termina inisíu kontajen votu iha sentru votasaun no envia urna ba apuramentu munisipál.
apuramentu munisipál ba rezultadu no envia akta eleitorál no elementu (votu nulu, protestadu no reklamasaun ne’ebé existe) ba cne iha 19 to’o 21 marsu 2022.
apuramentu finál rezultadu nasionál cne iha 22-24 abril 2022. interpozisaun rekursu ba rezultadu nasionál provizóriu ba tribunál rekursu iha 28 abríl no tribunál rekursu (tr ) deside rekursu iha 29 abríl 2022 .
maibé, iha loron 29 abríl, cne remete (haruka) akta rezultadu ba tribunál rekursu bainhira laiha rekursu.
 eleisaun ba prezidente repúblika sei akontese iha 19 marsu 2022
governu liuhosi reuniaun konsellu ministru (km), kuarta ne’e, aprova rezolusaun ida hodi estabelese akordu ho nasaun tailándia no kambodia.
“aprova projetu proposta rezolusaun rua hodi lori ba parlamentu nasionál, ne’ebé aprezenta hosi vise-ministru negósiu estranjeiru no kooperasaun ba aprovasaun akordu sira entre repúblika demokrátika timor-leste, reinu kambódia no tailándia ba inzesaun vistu ba titulár sira-nia pasaporte diplomátiku no servisu nian,” ministru prezidénsia konsellu ministru, fidelis manuel leite magalhães, relata hafoin reuniaun konsellu ministru, iha palásiu governu.
 timor-oan iha diaspora hetan toleránsia bainhira vistu inválidu
rezolusaun ne’e mai ho objetivu hodi nasaun rua fó inzensaun vistu ba hirak ne’ebé tama nasaun ne’e no ofisiál hirak ne’ebé lori pasaporte diplomátiku no servisu.
“iha akordu uluk ne’ebé timor-leste asina ho rai rua ne’e, dehan katak sidadaun timor-leste ne’ebé mak lori pasaporte diplomátiku no servisu, bainhira bá tailándia no kambodia bele livre vistu, nune’e mós sira-nia funsionáriu ka diplomata mai timór mós sei livre hosi vistu,” fidelis esplika.
prezidente komisaun nasionál eleisaun (cne-sigla portugés), josé agostinho da costa belo, husu deskulpa ba povu timor-leste tanba transmisaun direta hosi televizaun grupu nasionál (gmn tv) ba debate públiku entre kandidatu prezidente repúblika 2022-2027 hetan fallansu tanba liña internet monu.

 ekipa susesu kandidatu pr lamenta preparasaun cne ba debate públiku 
“ho kesatun ne’e ita rasionál no ita simu de’it tanba ami hili ona gmn tv hodi halo transmisaun direta no sosiedade kestiona. hodi cne no gmn tv nia naran ami husu deskulpa ba imi hotu tanba ami labele halo hotu. maibé, labele dehan ema hotu-hotu la asesu informasaun debate ne’e, lae,” josé belo hateten ba agência tatoli iha nia knaar fatin colmera, dili, kuarta ne’e.
akontesimentu fallansu tékniku ba transmisaun direta ne’e, nia dehan, la’ós problema boot ida tanba tempu modernu ema barak mak hakarak uza liña internet hodi asesu debate ne’e liuhosi internet entaun rede internete bele todan no monu.
“transmisaun direta debate públiku ba kandidatu prezidente repúblika ne’ebé mak gmn tv realiza ne’e ha’u hanoin di’ak hela no normál tanba buat faillansu tékniku ne’e sempre akontese. karik televizaun seluk mak halo transmisaun direta mós parese hanesan tanba problema ema hotu-hotu hakarak asesu ba debate liuhosi live streaming entaun konseteza liña internet monu hanesan horikalan ne’e. maibé ida-ne’e la’ós novidade ida ba ita,” nia dehan.
maibé, nia dehan, debate públiku ne’e kontinua to’o ramata mezmu falla iha aúdiu mak la moos maibé nia fotografia sai di’ak no moos no mós fó fali tempu ba kandidatu sira hodi resposta ba pergunta sira-ne’ebé cne prepara.
“ita iha espetativa boot atu realiza ho di’ak, nune’e komunidade bele asesu no bele satisfas ba informasaun ne’ebé mak ita fó sai, maibé ida-ne’e kondisaun real akontese tanba de’it liña internet monu,” nia hateten.
husu kona-ba sesaun datoluk ne’ebé lahusu perguntas ho dalen portugés ba kandidatu sira, josé belo hateten, pratikamenta la’ós cne mak la husu maibé tanba fallansu tékniku no internet ne’ebé la’o hakdasak tebes no tanba kandidatu sira tenke prepara hodi halo kampaña ba loron ikus nian, entaun parte potensiál sira husu hodi taka no termina kedas ho mensajen hosi kandidatu sira.
cne mak realiza debate públiku entre kandidatu prezidente repúblika 2022-2027 ne’e, maibé sira mak halo no sira mak debate entaun deside halo tuir de’it sira no taka tanba haree debate ne’e to’o dadeer no fizikamente labele augenta no laiha intensaun ruma.
“sala ne’e cne nian maibé atu jere kandidatu prezidente repúlika na’in-16 ne’e la’ós fasil ba ita,” nia argumenta.
ho akontesmentu ne’e, karik iha eleisaun segunda volta mak cne sei haree lai no ba kestaun ne’e sira-nia parte sei halo evaluasaun no analiza depois mak bele deside fali.
“agora ita halo lai evaluasaun katak kestaun inkapasidade ka kualidade laiha, ne’e ita lahetene tanba ne’e ita labele julga ema arbiru. ita la justu ona tanba ne’e presiza halo analiza ba situasaun ne’e,” nia dehan.
 debate para dalan klaran, prezidente cne dehan normál
supremu tribunál justisa (stj) liuhosi tribunál rekursu to’o kuarta (02 fevereiru) ne’e, rejista ona kandidatu prezidente repúblika ba períodu 2022-2027 ne’ebé atu kompete iha eleisaun prezidensiál tinan ne’e hamutuk na’in-11.
 tribunál rekursu simu lista kandidatura pr to’o 04 fevereiru
“komesa hosi dekretu prezidente repúblika sai, ho prazu loron 20 atu kandidatu sira aprezenta sira-nia kandidatura, nune’e to’o ohin iha kandidatu na’in-11 mak mai rejista ona. ho kandidatu 11 ita halo verifikasaun, iha ne’e tuir lei katak kompeténsia supremu tribunál justisa nian no ita husu mós apoiu ba stae iha kestaun balun lei fó dalan tanba tribunál rasik laiha kondisaun atu halo ida-ne’e. entaun totál kandidatu nia prosesu ne’ebé tama mai iha hitu (7) mak iha, haruka ona ba stae no iha haat (4) mak stae haruka fila mai ona no tolu sei prosesa hela iha stae,” prezidente tribunál rekursu, deolindo dos santos, hateten ba jornalista sira iha nia knaar fatin cacoli, kuarta ne’e.
prezidente tribunál rekrusu la admite atu fó sai uluk kandidatu na’in-11 tanba iha hela prosesu verifikasaun nia laran.
ho kandidatu ida-ne’e foin rejista iha tribunál sei haree hela hafoin haruka ba stae no iha verifikasaun manuál no nesesita verifika iha sistema mak husu ba stae atu haree lista eletróniku no dokumentu sira hodi verifika ema proponente sira-nia idade to’o duni atu sai proponente ka eleitór iha loron eleisaun konklui ona tinan atu hili ka lae.
nune’e mós atu verifika mós kandidatura respeita iha munisípiu kada ema iha ka lae, nune’e hosi verifikasaun mak stae sei relata mai tribunál katak hodi bele hatene apoiante proponente.
“ida-ne’e mak ita husu ajuda stae servisu daudaun la’o di’ak hela hodi konklui prosesu,” nia  dehan.
deolindo dos santos hateten, daudaun ne’e sei iha períodu aprezentasaun kandidatura sei termina iha loron 04 fevereiru iha tuku 17h00 lorokraik no kandidatu sira-ne’ebé mai ona rejista ekipa tr sei verifika.
 pr dekreta kalendáriu eleisaun, kandidatu bele aprezenta kandidatura ba tr
hosi loron 04 fevereiru ne’e mak sura prazu loron 10 supremu tribunál justisa (stj) ne’ebé tribunál rekursu ezerse hela nia kompeténsia sei foti desizaun.
“mezmu ami halo tiha buat balun haree prazu verfikasaun dokumentu loos hotu tiha mak ribunál rekursu, liuhosi ha’u rasik hanesan prezidente tuir lei sei foti desizaun kona-ba kandidatu sira ne’ebé prenxe kritéiru tuir lei no regulamentu,” prezidente tribunál rekursu, deolindo dos santos, esplika.
nia hatutan, tuir prosesu ne’ebé prenxe rekezitu admite sai kandidatu konkore eleisaun no sira-ne’ebé la admite lei atribui iha direitu atu rekore ba tribunál koletivu juis iha prazu oras 48 nia laran, nune’e koletivu juis sei deside se iha rekursu.
bainhira laiha rekursu desizaun prezidente tribunál rekursu nian pasa definitivu hafoin ne’e sei marka loron halo sorteiru númeru kandidatu sira-nian.
entertantu, tuir observasaun agéncia tatoli nian kandidatu pr sira-ne’ebé rejistu ona iha tribunál rekursu mak hanesan angela freitas, milena pires, josé manuel ramos horta, felizberto araújo duarte, isabel da costa ferreira, armanda berta dos santos, hermes da rosa barros, francisco guterres lú olo,  lere anan timur, mariano sabino assanami no rogerio tiago lobato.
bainhira kandidatura-sira rejista, tribunál rekursu sei uza kna’ar ho baze k-rdtl, iha kaptítulu i, artigu 126 (kompeténsia konstituisaun no eleisaun nian), iha númeru 2, haktuir kona loloos ba eleisaun sira, kompete ba tribunál supremu justisa nian, hanesan tuir mai ne’e: 
a) haree ba kondisaun legál ne’ebé tenke iha atu hala’o kandidatura prezidente-repúblika nian, b) tesi-lia atu ema ida la sadik tan kona-ba regularidade no validade lala’ok prosesu eleitorál nian, tuir lei ne’e haruka; c) fó validade no fó-sai rezultadu prosesu eleitorál nian.
antes ne’e prezidente repúblika, francisco guterres lú olo, promulga ona alterasaun daneen ba lei eleitoral ba prezidente repúblika, númeru 7/2006, 28 dezembru, ne’ebé hato’o hosi parlamentu nasional, liuhosi dekretu númeru 44/v.
iha artigu 16 (local e prazo de aprezentação) hateten, as candidaturas são apresentadas perante o presidente do supremo tribunal de justiça (stj), no prazo de vinte dias a contar da data da publicação do decreto que marca a data da eleição.
iha artigu 17 (requisitos formais de apresentação das candidaturas) haktuir, 
1. a apresentação consiste na entrega de uma declaração em que se manifesta a vontade de apresentar o candidato à eleição do presidente da república e uma declaração de aceitação de candidatura.
2. a declaração contém a data da eleição, o número de assina-turas de cidadãos eleitores exigido no n.° 1 do artigo 15.°, os elementos de identificação do candidato e do represen-tante da candidatura e é acompanhada de prova de inscrição dos proponentes no recenseamento eleitoral.

 a declaração é, ainda, acompanhada de fotocópia autenticada do cartão de eleitor, e de documentos que, quanto ao candidato, provem: a) idade mínima de trinta e cinco anos; b) cidadania timorense originária.
 a declaração é, ainda, instruída com fotocópia autenticada do cartão de eleitor do representante da candidatura.
 no ato de apresentação o candidato junta a declaração de candidatura, por si assinada, na qual declara por sua honra que não está abrangido por qualquer inelegibilidade, que aceita a candidatura e designa ainda o representante da candidatura.

iha artigu 19 (admissão das candidaturas), iha númeru 1 hateten: o stj, assim que receber as candidaturas, inicia a verificação da regularidade dos processos, da autenticidade dos documentos e da elegibilidade dos candidatos.

 para efeito do disposto no número anterior, o presidente do stj é apoiado pelos serviços do stae.
 são rejeitados os candidatos inelegíveis.
 verificando-se irregularidades processuais, é notificado imediatamente o representante do candidato para as suprir no prazo de dois dias.
 a decisão é proferida até dez dias após o termo do prazo para a apresentação de candidaturas, abrange todas as candidaturas e é imediatamente notificada aos represen-tantes, à cne e ao stae.

iha artigu 21 (sorteio das candidaturas) haktuir: 1. no dia seguinte ao da publicação das candidaturas definiti-vamente admitidas, o presidente do stj realiza o sorteio das candidaturas, na presença dos candidatos ou dos seus representantes que compareçam ao sorteio, para o efeito de lhes atribuir uma ordem nos boletins de voto, elaborando-se data.

 nos casos previstos nos artigos 24.o e 25.o, mantém-se o boletim de voto já aprovado e carimba-se cancelado no nome do candidato afetado.

 kaleidoskópiu 2021: tinan polítika no preparasaun eleisaun prezidensiál 2022
primeiru-ministru (pm), taur matan ruak, husu ba lautém-oan atu aumenta produsaun ai-han tanba iha orsamentu jerál estadu (oje) 2022 governu prevee orsamentu hamutuk millaun $80 atu sosa produtu lokál.
“husu ba autoridade lokál no populasaun hotu atu amenta produsaun ai-han iha rai-laran, nune’e bele hatún importasaun hodi osan sirkula fali iha rai-laran. governu iha esperiénsia durante implementa cesta bázika, empreza sira sosa foos no batar lokál, maibé la hetan tenki lori fali hosi rai-li’ur mai. ha’u husu imi iha hare no batar atu fa’an,” xefe governu hateten iha ámbitu diálogu komunitáriu, iha merkadu lama, postu administrativu lospalos, munisípiu lautém, sesta ne’e.
 governu ofisialmente enserra distribuisaun cesta bázika
pm konsidera osan ne’ebé prevee boot no sai difikuldade ba autoridade lokál no populasaun sira, maibé nu’udar dezafiu ida atu halo ezersísiu.
“ha’u kontente tanba ho programa cesta bázika iha tinan 2020 ita-nia natar no to’os amenta, ema komesa badinas halo atividade produsaun,” nia akresenta.
povu agrikultór lautém presiza tratór no irrigasaun
iha fatin hanesan, xefe suku fuiloro, postu administrativu lospalos, munisipiu lautém, victor dias quintas, preokupa tebes atu hasa’e produsaun ai-han, tanba tratór ne’ebé ministériu agrikultura no peska (map) atribui, daudaun ho kondisaun a’at hotu no seidauk hadi’a to’o agora.
“ami postu administrativu lospalos atu fila rai laiha tratór, tanba iha 40-resin maibé laiha orsamentu manutensaun ne’ebé agora para de’it iha natar, to’os no uma kotuk,” líder komunitáriu dehan.
nune’e mós, administradór postu administradór tutuala, ângelo de araújo, kontente no apresia ho inisiativa governu, atu hasa’e produsaun rai-laran.
“ita-nia kompromisu oinsá atu hasa’e produsaun rai-laran, maibé realidade iha postu tutuala durante ne’e iha de’it tratór ida no komunidade barak mak seidauk asesu hodi fila rai. ami tinan-tinan enfrenta hela problema ida-ne’e, tanba ne’e maka presiza apoia tratór,” nia akresenta.
aleinde ne’e agrikultór iha lautém presiza irrigasaun tanba durante ne’e sira halai natar uza de’it udan-been.
hatán ba preokupasaun ne’e, sekretáriu estadu peska, elídio de araújo, hateten, tratór ne’ebé koloka iha lautém hamutuk unidade 41, lima tama ba iha leilaun, funsiona hela 17, no tratór a’at 19.
“hirak ne’ebé avaria ami koko halo menutensaun, maibé ita-nia spareparts iha timór laiha, ho situasaun covid-19 ita labele hatama hosi rai-li’ur, tanba ne’e tratór a’at ne’e seidauk hadi’a hotu, la’ós de’it iha lautém maibé iha mós munisípiu sira seluk,” governante ne’e esplika.
centro nacional chega (cnc) hamutuk ho asosiasaun vítima konflitu pasadu 1974 no 1999, tersa ne’e, entrega xave “uma memória esperansa” ba sobrevivente iha aldeia nahaek, suku dare, postu administrativu vera cruz, munisípiu dili.
 cnc lansa fatuk dahuluk konstrusaun “uma ba memória esperansa” iha nahaek
diretór ezekutivu centro nacional chega (cnc), hugo maria fernandes, hateten iha tinan kotuk tuir orsamentu jerál estadu 2021 cnc aloka osan atu harii “uma memória ba esperansa” ne’ebé cnc halo parseria ho asosiasaun vítima konflitu polítiku, liu-liu harii uma ba sobrevivente sira hosi konflitu pasadu ne’ebé sira-nia kondisaun fíziku defisiente tanba rezulta hosi sofrimentu violasaun direitu umanu ne’ebé uluk militar indonézia sira halo ba sira.
diretór ezekutivu centro nacional chega (cnc), hugo maria fernandes, tesi fita hafoin entrega xave “uma memória esperansa” ba sobrevivente. nelia fernandes.
“iha tinan ne’e hosi uma 10 ne’ebé mak cnc konstrui, hanesan uma ida dahuluk iha maubara ne’ebé ita-nia primeiru-ministru rasik inaugura ona. entaun, ohin iha loron 01 marsu ne’e, ita entrega xave, tanba simbolikamente primeiru-ministru inaugura ona iha fulan hirak liubá. tanba ne’e ohin entrega xave ba sobrevivente duarte ho nia família, nu’udar sobrevivente hosi levantamentu marabia iha 1980,” hugo maria fernandes hateten ba jornalista sira, hafoin entrega xave “uma memória esperansa” ba sobrevivente duarte ho nia familia, iha aldeia nahaek.
tuir nia, uma memória esperansa ne’e konstrui ho intensaun atu dignifika sobrevivente no vítima sira-ne’ebé mak durante iha tempu okupasaun indonézia sai vítima hosi membru militár indonézia nia hahalok.
seluk fali, nia dehan, nu’udar komponente importante ida hosi reparasaun ba vítima sira, tanba centro nacional chega (cnc) nu’udar institutu públiku ida-ne’ebé responsavél atu tau matan ba sobrevivente sira.
“ita harii uma ida-ne’e sai nu’udar modelu reparasaun ida ba sobrevivente sira. importante liu, hosi prosesu harii uma ida-ne’e mak solidaridade hosi komunidade sobrevivente sira iha aldeia nahaek, suku dare ne’ebé kontribui hodi apoia ba harii uma ne’e. tanbá uma ida-ne’e, nu’udar jestu oinsa estadu liuhosi cnc nomós liuhosi orsamentu jerál estadu hatudu nia solidaridade no rekoñesimentu ba sobrevivente sira hosi ita-nia memória pasada,” nia esplika.
uma memória esperansa ba sobrevivente ne’e lansa ba daruak nian, tanba lansamentu dahuluk realiza ona iha maubara, nune’e iha fulan ne’e cnc sei kompleta tan uma ualu (8), tanba sei iha uma 10 mak cnc sei harii ho orsamentu 2021.
xefe aldeia nahaek, agusto soares, hateten nia sente kontente ho programa governu liuhosi centro nacional chega (cnc) ne’ebé harii ona uma ba nia komunidade iha aldeia nahaek.
“ha’u sente kontente tebes, tanba ho uma ida-ne’ebé mak oferese ona ba ha’u-nia komunidade ne’e foin primeira vez mak iha nahaek foin hetan hanesan ne’e,” nia dehan.
benefisiáriu ba uma memória esperansa, sobrevivente duarte agostu da silva nia espoza, luisa de fatima sousa, hateten nia parte sente kontente no agradese tanba governu liuhosi cnc fó ona apoia hodi harii uma ba nia ho nia familia.
“ami sente kontente tebes, tanba governu ajuda ajuda ona uma ne’e mai ami, tanba ne’e ami kbiit laek sira fó agradese tebes ba governu,” nia dehan.
uma memória esperansa ne’e ho nia medida 7×9, kuartu tolu (3), haris fatin ida (1), sala vizita no uma oin iha varanda no kompleta mós ho dapur ida (1).
entretantu, partisipante iha serimónia entrega xave “uma memória esperansa” ba sobrevivente iha aldeia nahaek, mak diretór ezekutivu cnc, hugo maria fernandes, koordenadór ezekutivu sekretáriadu nasionál asosiasaun vítima konflitu pasadu 1974 no 1999, domingos pinto de araujo, xefe aldeia nahaek, komunidade nahaek no sira seluk.
 2022, cnc sei harii uma memória esperansa lima ba sobrevivente sira
prezidente repúblika, francisco guterres ‘lú-olo’, kuarta ne’e fó pose ba xefe estadu maiór jenerál falintil-forsa defeza timor-leste (f-fdtl), tenente jenerál, falur rate laek, ho fitun tolu hodi lidera instituisaun falintil-forsa defeza timor-leste (f-fdtl).

 falur rate laek sei simu pose ba vise xefe estadu maior jenerál
serimónia fó pose ne’e hala’o iha kuartel jenerál fatuhada, iha ámbitu komemorasaun loron transformasaun falintil ba falintil-forsa defeza timor-leste (f-fdtl) ba dala-21.
prezidente repúblika, francisco guterres lú olo, fó pose ba xefe estadu maiór jenerál f-fdtl, tenente jenerál falur rate laek. iha kuartel jeneral fatu hada dili, kuarta (02/02). francisco sony.
pose ne’e bazea ba dekretu prezidente repúblika nian númeru 4/2022, 28 janeiru, 5/2022 no 6/2022, ezonera tenente jenerál tito da costa cristovão lere anan timur hosi kargu xefe estadu maiór jenerál lere anan timur, promove majór jenerál domingos raul falur rate laek ba postu tenente jenerál no nomeia tenente jenerál falur rate laek ba kargu xefe estadu maiór jenerál forsa armada.
iha 21 janeiru 2022, governu liuhosi reuniaun konsellu ministru deside prosesu ne’ebé mai hosi desizaun reuniaun konsellu superiór defeza militár hodi trata pedidu ezonerasaun tenente jenerál, tito da costa cristovão lere anan timur hosi kargu xefe estadu maiór jenerál forsa armada, promosaun no nomieasaun xefe estadu maiór jenerál forsa armada.
bazea ba proposta husi governu, iha 27 janeiru, prezidente repúblika rona hanoin sira husi konsellu superiór defeza no seguransa kona-ba ezonerasaun no nomeasaun, tuir artigu 86 alinea m) konstituisaun repúblika demokrátika timor-leste (krdtl) dekreta ezonerasaun tenente jenerál lere anan timur hosi nia kargu xefe estadu maiór jenerál forsa armada no nomea tenente jenerál falur rate laek ba kargu xefe estadu maiór jenerál.
ezonerasaun ba kargu xefe estadu maiór jenerál forsa armada no bazea ba prosedimentu no kondisaun sira define kona-ba promosaun alta xefia militár tuir estatutu foun militár falintil-forsa defeza timor-leste (f-fdtl) no tuir desizaun konsellu ministru ba promosaun majór jenerál domingos raul falur rate laek, prezidente repúblika promove falur rate laek ne’ebé ezerse kargu nu’udar vise-xefe estadu maiór jenerál ba tenente-jenerál.
tuir estatutu foun militár ejize katak kargu xefe estadu maiór jenerál forsa armada okupa hosi ofisiál jenerál ho postu tenente jenerál ka vise-almirante.
prezidente repúblika, tuir proposta governu nian no reuniaun konsellu superiór defeza no seguransa, liuhosi dekretu prezidente repúblika, nomea tenente jenerál falur rate laek ba xefe estadu maiór jenerál forsa armada.
prezidente repúblika, iha kinta 27/01, rona hanoin sira hosi membru konsellu superiór defeza no seguransa kona-ba desizaun konsellu ministru iha 21 janeiru nian relasiona ho ezonerasaun, promosaun no nomeasaun alta xefia militár.
membru f-fdtl hala’o marsa ho bandeira falintil iha ambitu selebrasaun ba trasormasaun falintil ba f-fdtl ba dala 21. iha kuartel jenerál fatu hada dili, kuarta (02/02). francisco sony
dekretu prezidente repúblika númeru 4/2022 kona-ba ezonerasaun tenente jenerál lere anan timur hosi kargu xefe estadu maiór jenerál, dekretu prezidente repúblika númeru 5/2022 kona-ba promosaun majór jenerál falur rate laek ba postu tenente jenerál no dekretu prezidente repúblika númeru 6/2022 kona-ba nomeaisaun tenente jenerál falur rate laek ba kargu xefe estadu maiór jenerál tama iha vigor iha 28 janeiru 2022.
biban ne’e, prezidente repúblika ho tenente jenerál emposadu asina termu pose, no juramentu hosi emposadu.
“jura ba maromak no povu ho onra kumpre ho lealdade ba knaar ne’ebé simu sei hala’o tuir de’it konstituisaun no lei ho dedikasaun enérjia ho kapasidade tomak defeza no konsolidasaun indepedensia no unidade nasionál,” tenente jenerál falur rate laek firme iha nia juramentu
iha serimónia ne’e, prezidente repúblika fó sasin hodi halo transferensia servisu hosi tenente jenerál reformadu, leren anan timur ba tenente jenerál foun no entrega servisu ba emposadu.
entertantu, partisipa iha komemorasaun loron transformasaun f-fdtl ne’e marka prezensa hosi primeiru ministru, taur matan ruak, prezidente parlamentu nasionál, aniceto longuinhos guterres lopes, prezidente tribunál rekursu, deolindo dos santos, eis titulár órgaun soberania, menbru governu, veteranu, korpu diplomátiku, komunidade, miliár no seluk tan.
 pr ezonera lere no nomeia falur ba xefe estadu maiór jenerál
servisu rejistu verifikasaun emprezariál, institutu públiku (serve, i.p) rejista empreza foun hamutuk 4.200 durante tinan 2021 nia-laran.
“tinan ida-ne’e mós ita konsege taka empreza kiik hamutuk 71 tanba iha problema covid-19 no polítika governu kria cesta bázika, ne’ebé programa ne’e eleva tebes ita-nia emprezáriu sira iha territóriu tomak ne’ebé hakarak kompete, entaun sira taka kompañia tanba hakarak mai altera no renova, entaun alterasaun no renovasaun mak boot tebes,” diretór ezekutivu serve, i.p, florêncio sanches, informa ba agência tatoli, kuarta ne’e.
 hafoin estadu emerjénsia, serve rejista empreza 35.360
hosi empreza ne’ebé rejista, maioria nasionál no empreza ualu de’it mak internasionál, nune’e empreza ne’ebé rejista hahú hosi tinan 2013 to’o agora hamutuk 35.800.
“aplikasaun rejistu emprezariál maioria hosi email,” nia akresenta.
empreza 4.200 ne’ebé rejistadu, kompostu hosi individuál (enin), sosiedade unipesoál por quotas limitadas (unipesoál lda), sosiedade anónima (s.a), no reprezentasaun permanente ba internasionál sira.
prezidente instituto defeza direito das crianças (inddica), dinorah granadeiro, hateten inddica husu kandidatu prezidente repúblika sira atu fó hanoin ba apoiante sira hodi respeita entidade ne’ebé halo observasaun ba kampaña eleitorál.

“inddica, i.p hamutuk ho nia parseiru hotu ne’ebé servisu ba direitu no protesaun ba labarik hakarak rekomenda ba lideransa partidu polítika sira hotu liu-liu partidu istóriku fretelin atu eduka ninia apoiante sira hotu hodi respeita entidade sira seluk ne’ebé halo servisu nakait ho kampaña eleitorál,” prezidente iddl hateten ba jornalista sira, iha salaun iddl caicoli, dili, tersa ne’e.
tanba liga ho insidente, nia afirma iha loron 14 marsu 2022, ekipa inddica, i.p halo monitorizasaun ba kampaña eleitorál kandidatu ho númeru sorteiu neen (6), iha momentu ne’e mak mosu insidente hosi militante partidu polítika fretelin hasoru membru inddica, i.p na’in ida (1) ne’ebé hetan tuku iha parte ulun, tan ne’e inddica, i.p kondena asaun violentu ne’ebé autór ne’e komete.
husu ba ekipa susesu partidu polítika nian hodi mantein orden iha kampaña eleitorál no respeita ekipa observadór nasionál no internasionál sira, ekipa seguransa partidu polítika sira tenke kontrola militante partidu polítika ne’ebé konsumu alkohol.
“ita husu cne no stae nu’udar orgaun eleitorál atu tau regulamentu ida-ne’ebé rigorozu hasoru hahalok violentu hasoru ekipa monitorizasaun hosi instituisaun indepedente sira no inddica, i.p mós kondena aktu violénsia refere no sei hato’o ba cne no stae,” nia dehan.
atu haburas festa demokrásia ida-ne’ebé nakonu ho pás, estabilidade, kredivel, seguru no termina konfiansa hili prezidente repúblika ba povu tomak ho nia konsiénsia ba kandidatu ne’ebe povu tau fiar iha nia idéolojia no programa, mak organizasaun independente tantu nasionál no internasionál kontinua akompaña lala’ok kampaña eleitorál ida-ne’ebe demokrátiku nafatin sai hanesan impedimentu ba prosesu hari pás no estabilidade durante períodu kampaña hasoru membru instituisaun independente sira.
bazea ba aspeitu sira-ne’e hotu inddica, i.p nu’udar instituisaun ne’ebé iha papel importante hodi garante direitu labarik iha kampaña eleitorál no labarik sira labele involve direta iha kampaña, tanba inddica, i.p hetan kredensiál hosi orgaun eleitorál hodi halo observasaun direta ba prosesu tomak iha elisaun prezidensiál inklui kampaña.
konstituisaun rdtl artigu 18 no tratadu sira kona-ba direitu labarik nian ko’alia kona-ba papel família, komunidade no estadu atu halo protesaun, dezenvolvimentu no promove partisipasaun labarik iha moris públiku nian.
reforsa ho dekretu governu nú 2/2022, 10 janeiro, kona-ba regulamentu atividade observasaun no monitorizasaun elisaun ba presidente repúblika no dekretu-lei nú 4/2021, 27 janeiru, fó biban ba inddica hodi halo nia knaar defende no salva guarda direitu labarik.
 sekretáriu estadu komunikasaun sosiál, mericio juvinál dos reis ‘akara’, husu ba rádiu komunidade (rakom) sira atu fó direitu antena hanesan ba kandidatu prezidente repúblika sira hotu iha kobertura ba kampaña eleitorál iha eleisaun prezidensiál 2022.

notísia relevant: cne: preparasaun eleisaun prezidensiál kuaze konklui
“kona-ba planu 2022 mantein saida mak di’ak ona liu-liu atu hakat ba eleisaun prezidensiál. ha’u husu ita-boot sira servisu ho profisionál no independente, lalika tau an iha parte ida depois halo notísia negativu ba ida seluk. ita-nia knar mak hanesan ne’e. husu ba imi no ba rádiu komunidade tomak atu fó direitu antena ne’ebé hanesan ba kandidatura prezidente repúblika hotu-hotu,” mericio juvinal dos reis ‘akara’ hatetetn ba jornalista sira bainhira hala’o vizita no halo sorumutu ho jerente rádiu komuniade tokodede liquiça, iha edifísiu rádiu komuniade liquiça, segunda ne’e.
nia hateten, rekomendasaun ne’e la’ós ba de’it rádiu komunidade tokodede maibé ba rádiu komunidade sira hotu iha territóriu timor-leste atu bele kumpre nafatin kodigu étika jornalistíka hodi fó espasu no oportundiade entrevista hanesan ba kandidatura sira hotu.
“kampaña besik ona. ha’u husu atu ita kaer metin kodigu étika jornalístika, ita tenke haree kandidatu hotu di’ak, fó espasu no halo entrevista mós ho hanesan. ita independentr, tenke hato’o mak lia-loos no informasaun ne’ebé kredivel no labele inventa,” nia esplika.
sekoms hato’o parabéns ba rádiu komunidade tokodede tanba kontinua eziste no apoiu governu hodi fasilita informasaun ba komunidade maske ho kondisaun ne’ebé minimu.
rádiu komunidade sira tenke hasoru tinan foun liu-hosi halo planu foun no kria nafatin ligasaun profísionál hodi halo dezenvolvimentu iha área komunikasaun nian.
“imi iha progresu di’ak, maske fasilidade naton. ha’u mós agradese, ita iha estajiariu barak ida-ne’e prosesu kaderizasaun katak rádiu komunidade tenke halo, inisitativa jestór ne’e di’ak tebes,” governorante ne’e hateten.
jestór rádiu komunidade tokodede, eduardo exposto,  hateten drante tinan 2021ne’e rádiu komunidade tokodede konsege prodús ona notísia 703 no partisipasa kobeunrtura ba mane 500-resin no feto 400-resin.
nune’e, iha tinan ida-ne’e rádiu komuniddae sei hasa’e kobertura liu-liu fasilita komunidade ho informasaun kona-ba prosesu kampaña eleitorál ba kandidatu presidente repúblika sira-ne’ebé atu kompete iha eleisaun prezidensiál 2022.
“ba tinan ne’e ami mós sei partisipa iha prosesu kampaña eleitorál hosi kandidatu prezidente repúblika ba eleisaun prezidensiál nian, ami halo coopsaun ho cne atu kordena ho líder sira ne’ebé koloka ba munisipiu atu ko’alia kona-ba lala’ok eleisaun inklui parte seguransa relasiona ho seguransa iha prosessu kampaña nian,” nia dehan.
nia haktuir, programa prinsipál rakom tokodede durante tinan 2021 mak governu ko’alia ho lian tokodede ne’ebé involve autoridade lokál, diretó munisipál sira atu fahe informasaun kona-ba servisu governu nian no programa seluk mak matadalan ne’ebé fahe inspirasaun kona-ba joven sira-nia susesu liu-liu iha munisipiu liquiça.
“iha tinan 2021 preokupasuan komunidade nian ami kobre hotu, ami mos involve diretór nasionál sira no munisipál, ko’alia mós kona-ba covid-19 no vasinasaun nian,” nia dehan.
tuir planu, sekoms rasik sei halo mós vizita hanesan iha rádiu komuniddae hotu-hotu atu bele haree fila-fali progresu servisu durante tinan 2021 no konfirma fila-fali planu ba tinan 2022 liu-liu iha prosesu eleisaun prezidensiál 2022-2027.
 eleisaun ba prezidente repúblika sei akontese iha 19 marsu 2022
diretór jerál sekretariadu tékniku administrasaun eleitorál (stae), acilino manuel branco, informa stae rejista eleitór 800-resin hosi prizaun tolu iha timor-leste hanesan prizaun dili, suai no ermera, hodi partisipa iha eleisaun predensiál 2022.

“ita rejista ona eleitór 800-resin ne’ebé oras ne’e daudaun hela iha prizaun tolu iha timor-leste atu sira mós bele ezerse sira-nia direitu votu iha eleisaun prezidensiál 2022,” diretór jeral sekretáriadu tékniku administrasaun eleitorál ne’e hateten ba agência tatoli iha nia knaar fatin caicoli, dili, tersa ne’e.   
iha prizaun becora rejista eleitór 509, guarda prizionál 130, rekluzu (reclusos) 379 no lista preventiva sira-ne’ebé atu partisipa eleisaun prezidensiál 2022 hamutuk 85.
stae mós rejista eleitór 106 hosi prizaun gleno, guarda prizionál 35, rekluzu 71 no iha rekluzu 32 ne’ebé seidauk entrega kartaun eleitorál no na’in-hitu (7) laiha kartaun eleitorál, tanba ne’e sira labele partisipa no labele ezerse sira-nia direitu votu iha loron 19 marsu 2022.
kona-ba prizaun suai, stae rejista eleitór hamutuk 149 ne’ebé kompostu hosi guarda prizionál hamutuk 37 no rekluzu 112.
stae rejista eleitór iha territóriu nasionál inklui diáspora hamutuk 859,613 ne’ebé kompostu hosi nasionál 852,500 no diáspora hamutuk 7,119. hosi nasaun austrália 1,487, korea sul hamutuk 1,277, irlandia do norte 1.264, portugal 857 no reinu unidu 2,234.
empreza perisos iha fulan-janeiru nia laran sei importa tan foos hosi tailándia hodi reforsa stock nasionál.
“ami-nia armazen sufisiente hela no fulan-ne’e ami hatama tan foos ró tolu hosi nasaun tailádia,” jerente empreza perisos, meliany sanjaya, informa ba agência tatoli, iha hudi-laran, segunda ne’e.
 cln planeia halo akizisaun foos tonelada 5.000 hosi tailándia
foos ne’ebé sei importa ho tipu lima hanesan manu vitória kilograma 25, globus kilógrama 25-30, folson kilógrama 20, nasi wangi kilógrama 15, no gostu loos kilógrama 25.
“ba tinan 2022, armazen perisos foos iha hela atu responde ba nesesidade komunidade,” nia akresenta.
kona-ba folin sasán sei nafatin hanesan tinan kotuk tanba impaktu hosi covid-19, ne’ebé movimentu transportasaun ró mós menus.
“maibé sasán sira-nia folin ne’e ami hasa’e oituan de’it hosi $0,25 to’o $0,50 tanba sasán hosi supplier mós sa’e, nune’e sasán to’o iha ne’e ami hasa’e folin oituan,” nia tenik.
 kandidata prezidente repúblika ho numeru sorteiu 1, isabel da costa fereira, domingu ne’e, hala’o kampaña aberta iha kampu futeból dom bosco, suku comoro, postu administrative dom aleixo, munisípiu dili.
iha kampaña aberta ne’e, kandidata independente ne’e perante apoiante no simpatizante hateten hetan fi’ar hosi povu  hodi sai prezidente repúblika hakarak garante populasaun hotu moris iha pás no estabilidade hodi hadi’a povu ne’ebé sei ki’ak no mukit ba hetan moris di’ak.
“ha’u hakarak kandidata-an ba prezidente repúblika ba períodu 2022-2027 ho hanoin ida de’it katak hakarak povu ne’e iha pás no estabilidae nian laran. tempu to’o ona ita tenke hasai povu husi terus no susar, nune’e sira moris di’ak iha futuru,” kandidata pr isabel ferreira hateten.
  kampaña iha aileu, lere husu bensa ba saudozu nicolau lobato
tanba ne’e, eis premeira dama ne’e husu ba juventude no inan-aman sira fó fiar liuhosi votu konfiasa ba númeru sorteiu 1 atu sai xefe estadu ba períodu 2022 to’o 20227 ho prinsípiu ida hakarak serbisu ho governu investe ba família  atu muda sosiedade no muda nasaun liuhosi liberta povu hosi mukit no kiak.
iha biban hanesan, ekipa susesu laureano fernandes, hateten isabel ferreirra ho lema ida de’it katak ba pás no estabilidade mak save ba moris diak no ho vizaun ida ba timor-leste.
alende ne’e, iha programa lima mak obriga isabel ferreira hakarak kandidata-an ba prezidente repúblika ba tinan 2022 to’o 2027 hodi trasforma família no komunidade inklui nasaun, koesaun uniaun ba dezenvolvimentu sustentavél, igualidade, inkluzaun no integrasaun, partisipasaun ativizmu no demokrátiku no produtividade, inovasaun no empreendedorizmu.
atividade kampaña eleitorál ne’e la ho susesu tanba hentan partisipa husi komunidade postu administrativu dom-aleixo, observadór interansionál, komisaun nasionál elisaun (cne), provedor direitu umanu no justisa (pdhj) no hetan seguransa hosi polísia nasionál timor-leste (pntl) munisípiu dili.
 horta promete haforsa investimentu diplomátika
reprezentante povu iha uma fukun parlamentu nasionál husu ba ministéiru edukasaun juventude no desportu (mejd) atu hasai regulamentu hodi regula estudante finalista ensinu sekundáriu ne’ebé pinta farda bainhira rona rezultadu ezame nasionál, nune’e bele hatuur estudante nia dignidade hanesan futuru nasaun nian.

“sente triste no haree estudante finalista sira balun pinta fali farda hatudu hahalok bandalizmu,  tan ne’e husu mejd atu servisu hamutuk ho responsavel eskolár no manorin sira iha territóriu tomak atu trata asuntu ne’e ho didi’ak, nune’e bele hamosu edukasaun ne’ebé ho dignu,” prezidente komisaun g trata asuntu edukasaun, antónio verdiál, levanta iha plenária parlamentu nasionál, segunda ne’e.
situasaun ne’e sempre akontese kada tinan bainhira estudante finalista sira rona rezultadu ezame nasionál.
tan ne’e, prezidente komisaun g ne’e, fó solusaun mak ministériu tenke kria rezolusaun ida ba estudante finalista sira iha territóriu tomak atu labele hatudu hahalok bandalizmu no imorál iha rezolusaun ne’e tau mós sansaun.
nune’e, tinan-tinan labele hala’o tan hahalok ne’e tanba edukasaun mak xave ba dezenvolvimentu no pn oinsá fó apoiu polítiku tomak ba mejd atu trata asuntu ne’e ho dignididade.
vise prezidente pn, angelina sarmento ho deputada domingas dos santos, husu tau atensaun ba preokupasaun ne’e tanba dezmolariza fali estudante jerasaun foun sira.
 supremu tribunál ba justisa (stj) liuhosi tribunál rekursu (tr), kuarta ne’e, realiza ona seremonia dada númeru sorteiu ba kandidatu prezidente repúblika 2022-2027 nain-16 ne’ebé admitidu iha prosesu verifikasaun atu kompete iha eleisaun prezidensiál ne’ebé realiza iha loron 19 marsun tinan ne’e.
“horiseik, ita indefere tiha rekursu hosi kandidatu ida, ho nune’e horisehik ita hasai lista defitiva ba kandidatu admitidu tanba ne’e mak, ohin ita dada númeru sorteiu ba kandidatu sira,” prezidente tribunál rekursu liuhosi nia intervensaun bainhira dada sorteiu ba kandidatu pr iha sala tribunál rekursu-caicoli, kinta ne’e.
kandidatu na’in-16 ne’ebé admitidu mak hanesan, kandidatu hosi partidu cnrt, josé manuel ramos horta, partidu khunto, armanda berta dos santos, partidu fretilin francisco guterres lúo-olo, hosi pd mariano asanami sabino, partidu demokrátiku da repúblika de timor (pdrt) anacleto bento ferreira.
kandidatu independente kompostu hosi felisberto araújo duarte, milena pires, angela freitas, isabel fereira, hermes da rosa correia barros, lere anan timur, rogério tiago lobato, virgílio guterres, constâncio da conceição pinto,antero benedito da silva no martinho germano gusmão.
nune’e, iha rezultadu dada sorteiu ba kandidatura mak hanesan:

isabel da costa ferreira 
hermes da rosa correia barros
maria ângela freitas da silva
rogério tiago lobato
anacleto bento pereira
francisco guterres lú-olo
maria elena lopes de jesus pires
lere anan timur
armanda berta dos santos
antero benedito da silva
constâncio pinto
virgílio guterres
martinho gusmão
josé ramos horta
felisberto araújo duarte
mariano assanami sabino

hafoin dada sorteiu, prezidente deolindo informa ho baze ba númeru sorteiu ne’e mak sei komunika ba sekretariádu tékniku administrasaun eleitorál (stae) no komisaun nasionál eleisaun (cne, sigla portugés)  hodi kontinua ba prosesu imprime bulletin votu.
“ba kandidatu sira prosesu mak ne’e no bom susesu ba imi hotu tanba prosesu ba primeira faze ba eleisaun mak ne’e no prosesu apuramentu finál ho nia rezultadu maka sei mai fali,” prezidente deolindo afirma.
 tribunál rekursu indefere rekursu kandidatu pr luis tilman  
polísia siéntifika investigasaun kriminál (pcic, sigla portugés), sesta ne’e, detein tan sidadaun estranjeiru na’in-rua, ba kazu tráfiku umanu, tanba ho ilegalmente fasilita traballadór timoroan na’in-hitu (7), ne’ebé daudaun “terus” iha dubai, uni emiradu árabe.
pcic halo detensaun ba suspeitu na’in-rua ho inisiál aes nu’udár sidadaun bahrain no ida seluk ho inisiál igae nu’udár sidadaun sudaun, maizumenus iha tuku 13:00, iha aeroportu internasionál nicolau lobato, comoro-dili bainhira mai hosi indonézia ho aviaun citilink.
  timoroan na’in-hitu “terus” hela iha dubai
“ohin, ami halo detensaun ho fora fragante delitu ba sidadaun estrajeiru nain-rua ne’ebé maka maka envolve iha rede kazu tráfiku umanu. sidadaun nain-rua ne’e serbisu hamutuk ho ita nia suspeitu nain-tolu seluk ne’ebé maka antes ne’e, ita detein ona tanba komete krime tráfiku umanu,” adjuntu diretór pcic, adino nunes cabral, ba agência tatoli iha nia knaar fatin colmera.
nia dehan, halo detensaun ba suspeitu na’in-rua ne’e tanba sira nia ajénsia mak iha indonézia ne’ebé koordena ho suspeitu nain-tolu ne’ebé antes ne’e detein ona hodi lori timoroan mesak feto na’in-hitu ba dubai.
adjuntu diretór pcic ne’e esplika, sidadaun estranjeiru na’in-rua ne’e mai tan timor-leste atu halo enkontru ho suspeitu nain-tolu ne’ebé antes ne’e detein ona, hodi halo tan rekrutamentu ba timoroan.
“sira kontaktu malu iha rede krime transnasionál. sira atu ko’alia hodi rekruta tan ita nia timoroan ba li’ur. liuhosi kontaktu malu ne’e maka ita deteta hodi koloka kedan ekipa iha aeroportu atu sira tun halo kedan detensaun fora fragrante delitu,” adjuntu diretór pcic ne’e esplika.
tuir lei, pcic iha oras 12 atu halo identifikasaun ba sira hodi hein mandadu hosi tribunál atu halo detensaun.
hafoin halo detein sidadaun estranjeiru nain-rua pcic halo kedan auto notísia ba ministériu públiku hodi solisita ba tribunál hodi hatun mandu detensaun.
“bainhira mandadu tun mai ona maka ita foin halo detensaun ba sira hodi kumpre oras 72, hafoin ita submete ba tribunál distritál dili hala’o primeira interrogátoriu,” nia akresenta,
  pcic detein suspeitu nain-tolu ba kazu tráfiku umanu
governu liuhosi ministru transporte no komunikasaun (mtk), josé agostinho da silva, tersa ne’e, fó pose ba membru konsellu administrasaun autoridade portuáriu timor-leste, institutu públiku (aportil, i.p).
seremónia pose ne’e bazeia ba despaixu primeiru-ministru (pm), taur matan ruak, numeru 004/pm/1/2022, hodi ezonera membru konsellu administrasaun aportil, i.p, kompostu hosi flávio cardoso neves hosi kargu prezidente, josé madeira marques hosi vogál i, joana ribeiro hosi kargu vogal ii.
enkuantu, despaixu daruak ho númeru 005/pm/1/2022, hodi nomea membru konsellu administrasaun aportil, i.p ba períodu tinan 2022-2025, kompostu hosi lamartino de oliveira nu’udar prezidente, joe alex nikson da cruz gusmão nu’udar vogál i, no tito da costa freitas moreira nu’udar vogál ii.
durante seremónia, ministru josé agostinho, klarifika razaun fundamentu governu ezonera estrutura konsellu administrasaun molok mandatu ramata, tanba konsidera la obsede ba regra administrativa.
ministru trasporte no komunikasaun, josé agostinho da silva. francisco sony
“nu’udar servidór estadu, bainhira ita-nia servisu la tuir ona regra, la kumpre ona orientasaun no ikus mai aktu ne’e fó prejuizu ba estadu, ne’e labele, tanba bainhira ita ko’alia no servisu tenke tuir regra no defende interese estadu, entaun situasaun ne’e tenke iha regra no sentidu estadu. ida-ne’e grave, ne’ebé nu’udar ajente servidór no implementadór estadu nian, bainhira ezekuta osan povu nian ne’ebé aprova ona, tenke ho responsabilidade, kualidade, no defende interese estadu,” ministru josé agustinho hateten iha seremónia pose ba membru konsellu administrasaun aportil, i.p, iha salaun mtk, caicoli, tersa ne’e.
 mtk husu konsellu foun aportil kria servisu ne’ebé armonia iha knaar fatin
ministru dehan, aktu ne’ebé estrutura sesante komete durante ne’e liga ho ró-ahi tranship ii.
“atu dehan kontratu ne’ebé halo tuir regra no kontratu públiku, selebra ona no ema apoia ona ita-nia populasaun hodi asegura konetividade via marítima durante ne’e, entaun governu nia dever tuir kontratu ne’ebé selebra ona, katak tenki halo pagamentu, maibé aktu ne’e la akontese,” ministru esplika.
nune’e, tuir governante ne’e, bainhira la kumpre dever halo pagamentu, maka bele fó prejuizu ba estadu, tanba ne’e tenki hatuur desizaun.
“ne’e kontratu públiku, nune’e bainhira mosu irregularidade, karta hosi komisaun antí-korrupsaun (cac, sigla portugés) sita klaru katak la interven iha prosesu administrasaun, signifika bele halo pagamentu, maibé tanba sá mak la kumpre dever, razaun ida tan maka rezultadu inspesaun hosi inspetór estadu no rekomendasaun sira la ezekuta to’o agora, tanba ne’e razaun barak mak hamosu ezonerasaun estrutura sesante,” nia akresenta.
husu emposadu asume kargu ho responsabilidade
biban ne’e, governante ne’e husu ba estrutura foun atu presta servisu ho di’ak hodi serví povu no estadu.
“ha’u husu ba emposadu sira atu ezerse knaar ho responsabildade, hodi asegura no defende interese estadu, servisu tuir lei, transparante, no servisu maka’as hodi rekolla reseita. tanba ne’e, ha’u iha esperansa katak sira sei servisu tuir lei no bele halo mudansa iha aportil,” nia apela.
prezidente aportil, i.p, lamartino de oliveira. francisco sony
biban ne’e, prezidente konsellu administrasaun aportil, i.p emposadu, lamartino de oliveira, komprometidu atu hala’o knaar tuir lei haruka no asegura interese estadu no sei serbisu maka’as hodi rekolla reseita.
“operasaun portu nian, ami hatene katak sei lori knaar ida todan maibé nafatin presiza apoia ema hotu. ami promete sei serbisu tuir regra ne’ebé estabelese ona,” nia promete.
iha seremónia tomada pose ne’e, marka prezensa hosi komisaun funsaun públiku (kfp), provedoria dereitu umanu no justisa (pdhj), cac, reprezentante polísia nasionál timor-leste (pntl) no falintil-forsa defeza timor-leste (f-fdtl), no entidade estadu seluk, maibé membru konsellu administrasaun aportil, i.p sesante la marka prezensa.
flávio cardoso neves no membru antes ne’e simu pose iha loron 03 juñu  2019, nune’e konsege asume knaar durante tinan-rua resin.
antes ne’e, governu kontrata ró-ahi kmp tranship ii hodi fasilita movimentu via marítima tanba ró-ahi success sei ba halo manutensaun no renova dokumentu lisensa, enkuantu ró-ahi berlin nakroma avaria desde tinan 2020.
ró-ahi kmp tranship ii hosi surabaya, indonézia to’o iha dili no atraka iha portu dili iha loron 25 maiu.
governu liuhosi mtk halo kontratu ho empreza estranjeiru hosi indónezia hodi bele opera ró-ahi ne’e iha timor-leste, ne’ebé operasaun semana ida dala-ida, iha segunda ho distinasaun oé-cusse-dili-ataúro no dili-oé-cusse-ataúro.
kontratu ho kompañia estranjeiru ne’e ba kada fulan $220.000, ho ninia kapasidade tula pasajeiru hamutuk na’in-300 inklui sasán ho kapasidade tonelada 1.000-resin.
 cac halo inspesaun ba ró-ahi kmp tranship ii
iha loron 04 juñu 2021, ekipa cac akompaña hosi diresaun nasionál transporte marítima (dntm) halo ona investigasaun ba ró-hi kmp tranship ii tanba mosu preokupasaun hosi parlamentu nasionál no publiku relasiona kontratu ró foun, karik mosu indísiu krime.
iha atividade inspesaun deteta katak mosu irregularidade iha prosesu aprovizionamentu.
aleinde ne’e, rezultadu inspesaun mtk antes ne’e kontráriu ho cac, ne’ebé orgaun independente ne’e lori ona dadus hodi kruza verbalmente ho dirijente dntm no rekomenda halo komparasaun no re-inspesaun fali tuir dadus hosi komisaun.
maski cac estuda no kruza informasaun sira, maibé nota katak hafoin lori ro-ahi tranship ii mai timór mak foin selebra kontratu no halo kontratu mak foin orienta halo prosesu aprovizionamentu.
aportil, i.p haruka ona pedidu mai cac hodi halo andamentu administrativa balun ne´ebé presiza asegura, nune´e bele realiza pagamentu ba kontratu governu, maibé to’o agora seidauk akontese.
prezidente komisaun nasionál eleisaun (cne-sigla portugés), josé agostinho da costa belo, husu ba ekipa susesu no apoiante atu labele halo kampaña iha loron silénsiu.

“loron horisehik (17/03) no ohin (18/03) loron silénsiu ba ita, nune’e husu ba ekipa no apoiante kandidatu sira hotu-hotu atu hakmatek iha ida-idak nia fatin, labele utiliza tempu ne’e atu halo door-to-door hodi influénsia ema, ne’e kontra regra,” prezidente cne hateten ba jornalista sira, iha konferénsia imprensa kona-ba distribuisaun materiál eleisaun nian, iha salaun cne, dili, sesta ne’e.
prezidente cne ne’e hatutan, karik sei halo kampaña no halo door-to-door mak parte seguransa no cne hetan mak sei hola medida tanba kontra regra no regulamentu sira no paktu ne’ebé hatuur ona.
“nune’e ita bele asegura eleisaun prezidensiál ho susesu no di’ak liután,” nia dehan.
aleinde ne’e, prezidente cne hateten, cne mós simu keisa hamutuk 10 ne’ebé liga ho kampaña eleitorál no keisa 10 ne’e akontese iha munisípiu baucau, viqueque no raeoa.
maibé ho kestaun ne’e, tuir nia, cne servisu hamutuk ho pntl halo hela investigasaun maibé seidauk hatene kazu ne’e karik krime tau ketak no karik kestaun administrativa entaun sei prosesu tuir situasaun, nune’e sai hanesan baze ida hodi hadi’a kualidade eleisaun tuir mai.
kandidatu prezidente repúblika ba mandatu 2022-2027, francisco guterres lú olo, sei partisipa iha debate ne’ebé organiza hosi comissão nacional de eleições (cne) ba ohin kalan, 15 marsu 2022.

tanba iha interese atu partisipa iha debate ne’e mak horisehik, iha 14 marsu 2022, reprezentante legál kandidatu prezidente repúblika fernando dias gusmão partisipa iha enkontru preparativu iha hotel el legendario, fatin ne’ebé sei  hala’o transmisaun direta hosi gmn tv.
“horisehik kedas kandidatu lú olo hetan malu ho reprezentante fernando dias gusmão hodi hatene kona-ba preparativu hosi gmn no cne kona-ba debate ne’e,” refere komunikadu imprensa ne’ebé agência tatoli asesu, tersa ne’e.
biar iha protestu ba oinsá cne organiza debate ida-ne’e, kandidatu prezidente repúblika ho númeru sorteiu neen (6)  hakarak uza oporunidade ohin nian hodi hato’o ninia kompromisu polítiku no hatán pergunta ne’ebé de’it  ne’ebé komisaun organizadora prepara tiha ona.
ekipa susesu kandidatu prezidente repúblika francisco guterres lú olo hala’o protestu hasoru cne relasiona ho hili gmn, empreza televiziva privada, ne’ebé responsabiliza ba transmisaun direta debate kandidatu prezidente repúblika, tanba durante ne’e estasaun gmn la hatudu sira-nia imparsialidade no apoiu liu kandidatu ida liufali kandidatu sira seluk iha kampaña ba eleisaun prezidente repúblika.
ekipa susesu kestiona cne nia imparsialidade hili estasaun televiziva gmn ba transmisaun direta debate prezidente repúblika nian, maibé ne’e la signfika kandidatu prezidente repúblika francisco guterres lú olo sei la partisipa iha debate ne’e.
kandidatu prezidente repúblika francisco guterres lú olo sempre prontu atu hato’o nia kompromisu polítiku iha oportunidade ne’ebé de’it, atu nune’e eleitor hotu-hotu iha timor-leste tomak  no iha rai-li’ur  bele akompaña no hatene kandidatu ninia kompromisu polítiku ba tinan lima tuir mai.
 primeiru ministru, taur matan ruak, kinta ne’e, hala’o enkontru ho reprezentante organizasaun nasaun unida ba aihan no agrikultura (fao, sigla inglés) ba indonézia no timor-leste, rajendra aryal, hodi hato’o kompromisu kontinua apoia dezenvolve setór agrikultura iha timor-leste.
“ha’u mai hasoru primeiru ministru, ko’alia kona-bá kooperasaun timor-leste ho fao, liuliu fao kompromete kontinua fó formsaun ba agrikutór sira hodi hasa’e produsaun ai-han iha rai laran inklui pronto apoia iha setór seluk mós,” reprezentante fao ba indonézia no timor-leste, rajendra aryal, hateten ba jornalista sira hafoin ramata sorumutu ho xefe governu iha pálasiu governu, kinta ne’e.
  fao fó treinamentu konservasaun agrikultura ba estensionista suku
iha sorumutu ne’e, reprezentante fao ne’e dehan durante nian mandate sei hametin liután kooperasaun ho governu timor-leste hodi fó apoia asisnténsia tékniku iha área agrikultura hodi hasa’e rezilénsia adpata ba mudansa klímatika no seluk tan.
fao servisu tinan barak ona iha timor-leste hodi fó apoia ba timor-leste iha área agrikultura, pekuária, peska no floresta hodi hasa’e rezilénsia atu adapata ba mudansa klimatiku, seguransa alimanetar no dijitalizasun agrikultura.
  fao apoia tablet digital 14 ba estensionista bobonaro
prezidente komisaun nasionál ba eleisaun (cne,sigla portugés), josé agostinho da costa belo, hateten ekipa observadór husi uniaun europeia hamutuk ema na’in 26 sei to’o iha timor-leste, iha fulan- fevereiru 2022 hodi observa prosesu kampañia eleitorál  to’o eleisaun prezidensiál.

“sira-nain 26 mak preparadu ona atu mai tanba ne’e cne ho stae mak servisu ho sira no ami-nia ekipa iha nível munisípiu mós ofisiál atu nune’e bele fó relatóriu ba sira hodi ba ita-nia prosesu ne’ebé mak la’o iha iha rai-laran,” josé da costa belo, informa ba jornalista sira hafoin asina nota intendimentu ho embaixadór ue kinta ne’e, iha salaun mnek, praia dos qoqeiros dili.
notísia relevante : eleisaun ba prezidente repúblika sei akontese iha 19 marsu 2022
nia dehan prezensa observadór husi ue importante hodi observa prosesu demokrasia durante eleisaun prezidensiál, tanba ne’e, observadór hirak ne’e sei destaka bá iha munisípiu 11, rejiaun administrativa espesiál oé-cusse ambeno (raeoa) inklui munisípiu dili.
iha fatin hanesan embaixadór uniaun europeia iha timor-leste, andrew jacobs, orgullu tanba simu ona pedidu husi governu rdtl iha loron 12 fulan-jullu 2021 hodi haruka observadór sira mai tl.
“ha’u kontente simu konvite hosi ministériu administrasaun estatál (mae) atu lansa misaun observasaun eleisaun iha timor-leste maibé importante mak ohin, asina akordu administrativu no ami-nia ekipa téknika iha dili agora prepara hela misaun observasaun,” nia hateten.
tuir nia akordu ne’e ho objetivu atu organiza relasaun entre misaun observasaun eleitorál ho autoridade relevante sira husi repúblika demokratika timor-leste.
akordu ne’e ho pontu sira mak hanesan tuirmai, membru misaun observasaun eleitorál sira sei mantein imparsialidade, objetividade no independénsia durante hala’o sira-nia mandatu.
no husi  parta timor-leste sei fasilita ho asisténsia nesesáriu ba implementasaun misaun obsrvasaun eleitorál  durante hala’o misaun iha timor-leste, inklui liberdade sirkulasaun ba teritóriu tomak, liberdade asesu ba interveniente no seluk tan.
daudaun ne’e, ue identifika hela xefe observadór husi parlamentu uniaun europeia nian hodi lidera ekipa observadór hirak ne’ebé sei mai timor-leste iha tempu besik.
entertantu, ue  iha 2002, 2007, 2012, 2017 delega ona ekipa observadór mai timor-leste hodi observa eleisaun jerál no prezidensiál  no mós iha tinan 2018 haruka misaun peritu eleitorál mai tl.
notísia relevante :12 fevereiru, stae sei transposrta materiál eleisaun ba diáspora
 utilizadór servisu finanseiru dijitál ba tranzasaun liuhosi produtu telemor mosan no telekomsel tpay, husu ba operadór telekomunikasaun rua ne’e atu hadi’ak no aumenta kapasidade rede internet iha postu administrativu baguia, munisípiu baucau, nune’e sira bele halo tranzasaun ho di’ak.
kliente celestino da conceição konsidera programa kampu dijitál benefisia direta populasaun maibé difikuldade ne’ebé sira sempre hasoru maka liña internet.
“programa ne’e di’ak tebes tanba tulun ona ami kbiit-laek no povu kiik sira tanba ami bainhira presiza haruka osan ba ami-nia oan iha dili ka baucau ami la presiza gasta tan osan $20 no $30 hodi ba to’o iha sira-nia fatin hodi fó osan ba sira. maibé atu fasilita di’ak liután maka presiza hadi’ak rede intenet no aumenta kapasidade tanba sistema ne’e dijitál entaun presiza rede internet ne’ebé di’ak,” kliente celestino hato’o preokupasaun ne’e bainhira partisipa iha formasaun sobre operasaun servisu finanseiru dijitál ne’ebé organiza hosi banku sentrál timor-leste (bctl, sigla portugés), iha salaun administrasaun baguia, sesta ne’e.
 administradór baguia agradese bctl fó formasaun kona-ba sistema kampu dijitál
iha biban hanesan, kliente mario xavier da silva realsa, ko’alia kona-ba servisu dijitál signifika sistema ne’e maioria uza rede internet, maibé haree fali ba liña internet iha postu baguia rasikk ladun sufisiente ne’ebé difikulta tebes bianhira halo tranzasaun.
“kuandu rede internet ladi’ak mak bele kria sistema dijitál ida modernu oinsa mós programa ne’e sei labele realiza,” nia preokupa.
administradór postu baguia, antónio dos ramos, akresenta populasaun maioria iha baguia uza telemovel liuliu uza kartaun ka sim-card telemor,  telekomsel no timor telekom.
tanba ne’e, nia husu ba operadór telekomunikasaun tolu ne’e atu harii tan torre iha baguia hodi nune’e bele fasilita liután populasaun sira.
“ami maioria uza kartaun telemor, tanba rede di’ak oitoan. ida ne’e la’ós ami lagosta telekomsel no timor telekom, ami mós hakarak uza maibé ninia rede mak la asesu duni tanba ne’e mak sé bele karik harii torre iha ami-nia área ne’e, nune’e ami bele uza hotu kartaun hosi timor telekom no telekomsel nian,” administradór ne’e sujere.
hatan ba preokupasaun ne’e, vise-governadór bctl, venâncio maria alves haktuir, kona-bá liña internet ne’e kompeténsia operadór telekomunikasaun sira hanesan timor telekom, telemor no telekomsel.
tanba ajénsia tpay ne’e produtu ida hosi telekomsel duni ho ajénsia ida hosi telekom ne’ebé bolu naran financial tecnology (filtec), sira ne’e mak bctl superviziona no regura, maibé operadór telekomunikasaun ne’e ministériu transporte no komunikasaun liuhosi autoridade nasionál komunikasaun (anc) mak regula.
“maibé ami ko’alia ona ho operadór sira balun hanesan telemor sira kompromete katak sira planea ona atu harii tan torre iha suku haikoni, postu baguia. espera mós telekomsel bele konsidera hodi aumenta kapasidade liña internet, tanba ida ne’e bele ajuda liután komunidade”, nia hateten.
notísia relevante : utilizador apresia implementasaun sistema kampu dijital hosi bctl 
primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, hateten governu fó atensaun boot no sei solusiona traballadór timor-oan na’in-hitu (7) ne’ebé daudaun ne’e terus no hela iha dubai, uni emiradu arabé (uea).
 pr horta husu governu repatria timor-oan na’in-hitu hosi dubai
“relasiona ho kondisaun ita-nia traballadór sira iha rai-li’ur no hirak ne’ebé konforme informasaun dehan lori ba iha ne’eba hosi forma dalan ilísita no sujeita ba iha tratamentu ne’ebé mak ladi’ak. ne’e asuntu hirak ne’ebé hetan atensaun boot hosi governu no órgaun kompetente. governu halo hela servisu hodi bele lori solusaun ba problema refere. ida-ne’e atu bele garante katak ita-nia sidadaun ninia vida protezida no sira labele sai vítima ba atividade ilísita internasionál ne’ebé mak bele lori sai ameasa ba sira-nia moris,” ministru fidelis hateten ba jornalista sira hafoin ramata enkontru ho prezidente repúblika, josé ramos horta, iha palásiu prezidensiál nicolau lobato, bairru pite, sesta ne’e.
tanba ne’e, nia dehan, governu liuhosi ministériu kompetente hanesan ministéiru negósiu estranjeiru no kooperasaun (mnek) haree hela kestaun refere.
hatán kona-ba lori fila traballadór hirak ne’e, fidelis hateten governu iha dever atu halo atuasaun ba nia sidadaun maibé nia parte labele pronunisa uluk tanba kestaun ne’e parte kompetente governu nian bele trata.
“governu iha dever atu halo atuasaun ba nia sidadaun maibé agora prematuru ba ita atu ko’alia no komenta ba asuntu ne’e. bainhira ita-nia ministéiru negósiu estranjeiru no kooperasaun (mnek) no órgaun kompetente sira hanesan ministériu públiku, ministériu justisa ligasaun ho servisu internasionál nian haree hotu asuntu ida-ne’e, ne’ebé ha’u sei proklama ba ita boot (jornalista) sira la nesesáriu. tanba preokupasaun dever governu nian mak atu tau matan ba ninia sidadaun iha fatin hotu liu-liu seguransa pesoal,” nia hateten.
nune’e, governante ne’e dehan, preokupasaun primeiru mak asegura integridade pesoál konforme sujeita ba tratamentu ladi’ak ba iha indísiu tráfiku ema-nian ida mak tenke sai medida atu hola. 
 timoroan na’in-hitu “terus” hela iha dubai
diretór jerál sekretariadu tékniku adminitrasaun eleitorál (stae), acilino manuel branco, hateten stae rejista ofisiál eleitorál, brigadista no fiskál kandidatu prezidente repúblika hamutuk 36.000-resin ba eleisaun prezidente repúblika iha territóriu nasionál.
 ohin, stae distribui materiál eleisaun ba sentru votasaun 1.200 iha territóriu nasionál
“ita rejistu ofisiál eleitorál 15.000, brigadista 1.200 no fiskál kandidatu hamutuk rihun 20, husi numeru refere kada kandidatu ida-nian hamutuk 5.420,” diretór stae hateten ba jornalista sira, iha salaun stae, dili, sesta ne’e.
tuir lei katak iha eleisaun prezidensiál sei destaka fiskál ba kada sentru votasaun sira nune’e fiskál na’in rua-rua sei destaka iha sentru votasaun no iha prosesu apuramentu munisipál na’in-tolu (3) no apuramentu nasionál mak fiskál na’in-rua (2) mak sei destaka iha ne’ebá.
fiskál sira-ne’e tenke prnxe rekezitu sira hanesan aprezenta kartaun eleitorál, sertifikadu vasinasaun no fotografia.
iha distribuisaun materiál eleisaun loron sesta (18/03) ne’e, diretór jerál stae husu fiskál hotu-hotu atu prosesu distribuisaun materiál eleisaun ba sentru votasaun sira to’o apuramentu munisipál garante susesu ba eleisaun prezidensiál 2022 ne’e.
 servisu autónomu medikamentu no ekpamentus saúde (sames) prevee $8,985,500 hodi finansia programa rua, sub-programa haat no atividade ualu iha orsamentu jerál estadu (oje) 2022.
“orsamentu jerál estadu 2022 ita propoin milaun $29, maibé tuir prioridade estadu no governu ninian ita konsege hetan de’it $8,985,500. ita aloka orsamentu 76% ba kompra medikamentu, seluk ne’e ita iha persentajem ki’ik ne’ebé mak aloka ba saláriu no vensimentu ba iha bens no servisu,” diretór ezekutivu sames, santana martins, hateten ba agência tatoli iha parlamentu nasionál, segunda ne’e.
totál $8,985,500 fahe ba kategoria saláriu vensimentu $ 608,500, bens no servisu $ 6,880,168, kapitál menór $415.000, kapitál dezenvolvimentu $121,832, no transferensia públika $ 960,000.
orsamentu ne’e finansia ba programa rua hanesan, programa ho kódigu 510 kona-ba governasuan di’ak no jestaun institusionál prevista montante orsamentu $1,146,155 no programa ho kódigu 850 kona-ba saúde prevee  montante 7,839,345.
iha oje 2020 ne’e, diretór ne’e dehan 10% ba trasferensia públika atu transfere ba iha unicef no unfpa atu kompra vasina regulár nomós comunity planeamentu familiar.
“durante ne’e mak ajénsia internasionál responsabiliza, maibé komprimisiu ne’ebé mak estadu no governu foti tenke fazeadamente, tanba ne’e ita aloka 75% atubele kompra comunity planeamentu familiar sira, maibé ita mós nafatin kompra medikamentu no bens konsumu,’’santana subliña.
servisu autonomu medikamentus ekipamentus saúde (sames) hanesan servisu publiku hodi responsavel ba produsaun importasaun armazeneamentu no distribuisaun produtu farmaséutiku no ekipamentu saúde ba servisu nasionál saúde iha artigu 5, dekretu-lei 18/2015, 24 juñu.
entretantu iha audénsia publika ne’e sames relata mós ezekuasaun orsamentu  jerál estadu 2021 (oje) ne’ebé atinje ona 58%.
 armazen sames importante atu asegura ai-moruk
sekretariu estadu arte no kultura (seak), liuhosi dirasaun nasionál patrimóniu kulturál (dnpc, sigla portugés), adia verifikasaun ba uma lisan 120 iha timor-leste, tanba orsamentu ba deslokasaun sei prosesa.

 seak sei halo verifikasaun ba uma lisan 120 iha territóriu nasionál
“verifikasaun ba uma lisan 120 ami adia fila-fali ba loron 07 fulan-marsu, tanba orsamentu ba deslokasaun liuliu mop (ministériu obras publikas) dadaun ne’e sei prosesa hela, tanba ita-nia viajen ne’e ba toba semana ida iha terrenu entaun ita adia fali ba marsu, ne’ebé tarde mós iha loron 07 fulan-marsu ekipa sira tenke desloka ba kada munisípiu hodi halo verifikasaun”, diretór nasionál patrimóniu kulturál, gil paulino s. oliveira, informa ba tatoli iha nia knaar-fatin, avenida portugál, segunda ne’e.
nia fundamenta, razaun seluk adia deslokasaun, tanba haree mós ba klimátika ne’ebé dadaun iha. tanba, uma lisan 120 ne’ebé seak atu ba verifika nia lokalizasaun dook hosi sidade, hanesan área ne’ebé defísil asesu ba transporte.
“tanba ne’e, ami muda uituan lai hodi haree ita-nia situasaun klíma, se metodolojia dehan bele halo ona movimentasaun iha área sira ne’ebé identifikadu risku, entaun ita-nia ekipa sira tun ba ona”, nia katak.
iha prosesu verifikasaun ne’e, dirasaun nasionál patrimóniu kulturál fahe ona ba ekipa haat, hanesan balun ba rejiaun i, ii, iii no iv.
“hanesan, ita-nia ekipa dahuluk sei toma konta hosi rejiaun ne’ebé kobre ba munisípiu manatutu to’o lautem durante loron ualu. enkuantu, ekipa daruak sei ba rejiaun ne’ebé toma konta iha munisípiu aileu, ainaru no manufahi durante loron neen”, nia dehan.
ekipa datoluk sei ba rejiaun ne’ebé toma konta ba munisípiu likisá, ermera, bobonaru no kovalima durante loron ualu. nune’e, mós ekipa dahaat sei ba iha rejiaun administrativa espesiál oé-cusse ambenu (raeoa).
“maibé, iha tinan ne’e proposta hosi oé-cusse nia seidauk tama, entaun ita rezerva de’it karik sira-nia proposta tama sedu, tanba ne’e ami presiza haree ba tempu kuandu la’o normál ona ekipa tun ne’e hodi efetivu loloos”, nia afirma.
 xefe departamentu tékniku no programatiku iha servisu saúde munisipál dili, anacleto aparicio gutteres, informa to’o oras ne’e labarik idade 12 to’o 17 ne’ebé simu ona vasina pfizer doze dahuluk hamutuk 43.760.
“labarik idade tinan 12 to’o menus 18 iha munisípiu dili ne’ebé simu vasina pfizer doze dahuluk hamutuk 43.760 ka 103% no doze daruak hamutuk 36.686 ka 86,3%,” xefe departamentu  ne’e hateten ba iha nia kna’ar fatin formoza-dili, segunda ne’e.
tuir tarjetu husi ministériu saúde, iha munisípiu dili tenke vasina doze kompletu ba labarik idade 12 to’o menus idade hamutuk rihun 43 no mós labarik la eskola hamutuk rihun 6.
“labarik ne’ebé la eskola mak seidauk másimu atu simu sira vasina, nune’e profisionál saúde sira agora lori vasina tama sai uma. tanba esforsu hotu-hotu ita halo, maibé sei menus ita mós loke nafatin iha sentru saúde sira iha dili laran hodi sira ba simu vasina,” responsavél ne’e akresenta.
daudaun ne’e, profisionál saúde munisipál dili hala’o vasina hosi uma ba uma   iha   postu lima hanesan dom-aleixo, cristo-rei, na’in-feto, vera-kruz no metinaro.
atividade vasina uma ba uma ne’e hetan apoia másimu hosi saúde ba ema hotu (sabeh)  tanba hakarak proteje ema nia saúde  hosi moras covid-19.
aleinde ne’e, tuir dadus populasaun elijível tinan 18 ba leten, ne’ebe simu ona vasina to’o iha loron 26 juñu 2022, tuir sistema informasaun saúde iha ministériu saúde, hanesan kumulativu doze dahuluk iha dili (88,1%) no kumulativu doze daruak iha dili (83,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
tuir ajenda parlamentu nasionál, segunda ne’e halo diskusaun no votasaun projeitu rezolusaun pn númeru 89/v (4a) kona-ba krize iha ukránia, maibé la prenxe korum entaun diskusaun ne’e kontinua adia.
 la prenxe korum, pn adia diskusaun rezolusaun solidaridade ba ukráina
“la prenxe korum entaun diskusaun ida-ne’e ita adia fila-fali ba iha plenária tersa (16/03) aban,” prezidente parlamentu nasionál, aniceto longuinhos lopes, anunsia iha sala plenária.
tuir observasaun agéncia tatoli reuniaun plenária períodu antes orden do dia, segunda ne’e hafoin intervalu tama fali iha tuku 12h40 iha sala plenária hodi kontinua períodu orden do dia, maibé sala plenária deputadu hosi cnrt maiória aujente inklui deputadu bankada governu balun.
tuir rejimentu parlamentu nasionál katak funsionamentu iha plenária ne’e minimu deputadu na’in-23, maibé ba korum deliberativu katak atu halo votasaun ruma ne’e, presiza iha deputadu na’in-33 mak foin bele halo votasaun ba rezolusaun ruma ka lei ruma ne’ebé iha.
enkuantu, iha 09 marsu ne’e, governu liuhosi reuniaun konsellu ministru (km) aprova projetu rezolusaun governu kona-ba fornesimentu donativu ho valór misaun $1,5 ba programa ai-han mundiál nasaun unida (wfp, siglá inglés) atu bele kontribui ba ajuda umanitária ba povu ukranianu.
kandidatu prezidente repúblika períodu 2022-2027 ho númeru sorteiu 16, mariano assanami sabino lopes, hateten povu fó fiar sai pr mak nia sei propoin ba ezekutivu hodi atrai investidór estranjeiru mai investe iha timor-leste, atu hasa’e idozu sira-nia subsidiu hosi $30 to’o $100 kada fulan.

kandidatu prezidente repúblika períodu 2022-2027 ho númeru sorteiu 16, mariano assanami sabino lopes, hala’o kampaña iha covalima iha sábadu (05/03). celestina teles.
“sai prezidente repúblika, politika esterna leno-an nafatin ba ekonomia rai-laran, atrai investidór mai iha timor-leste, hatama osan hodi hasa’e profesór, médiku, seguransa, ferik-katuas sira-nia osan ne’ebé ita konsagra iha konstituisaun. ita tau osan $30 ba $50, se osan iha hasa’e ba $80 to’o 100, nune’e ferik katuas sente sai éroi ba rai ida-ne’e,” assanami hato’o lia hirak ne’e liuhosi kamapaña eleitorál iha kampu ladi, covalima, sábadu ne’e.
antes ne’e, idozu sira simu subsídiu fulan ida $30 no foin lalais halo ona alterasaun hodi hasa’e subsidiu ba idozu sira kada fulan ida simu $50, maibé bainhira povu fó fiar ba nia sai prezidente repúblika mak nia hakarak hasa’e subsídiu ferik katuas nian.
aleinde hasa’e saláriu ba funsionáriu no ba idozu sira, kandidatu pr hosi partidu demokrátiku (pd) ne’e hakarak muda líder juventude uluk, hasoru foinsa’e milineál tenke fó esperansa ba jerasaun foun sira.
kandidatu ne’e mós promete sei dignifika lider nasionál no fó dalan ba joven sira tanba ezije kampu servisu, nune’e bele dezenvolve mós setór importante sira hanesan saúde, edukasaun no agrikultura.
“ho nune’e, ita forma ita-nia dimensaun importante ba sosiedade foun timor ida-de’it hanesan dimensaun fíziku, mentál, espirituál no intelektuál bele kompete iha rejiaun ida-ne’e,” nia dehan.
assanami mós afirma, odamatan palásiu prezidente repúblika iha bairru pite sai hanesan povu nia palásiu hodi kontrola mós negosiante sira-ne’ebé fila-liman hodi faan katupa, ikan, negosiante ambulante iha tasi-ibun no bainhira mosu inundasaun karik sei fó solidariedade ba povu sira.
konsilleiru kandidatu pr, adriano do nascimento “loro mau”, hateten kandidatu pr assanami sei hala’o servisu tolu hanesan problema líder no lideransa ba nasaun, tanba kredibilidade mihis ba beibeik halibur líder nasionál no hasa’e taxa domestika iha rai-laran.
prezidente ekipa susesu kandidatu pr mariano assanami sabino lopes iha covalima, julião áraujo, hateten ema hotu no organizasaun sira hodi bele fó vitória ba iha eleisaun prezidensiál 2022 ne’ebé sei hala’o eleisaun iha 19 marsu 2022.
“maske hasoru difikuldade oioin maibé sei la hamate ekipa hala’o serivu makaas hodi konkretiza kandidatura nia mehi. ami komprometidu sei konkretiza kandidatu nia mehi atu sai prezidente repúblika ba períodu 2022-2027,” nia hateten.
tuir oráriu ne’ebé cne aprova kandidatu prezidente repúblika ho númeru sorteiu 16 ne’e hahú kampaña iha tuku 15h00 lorokraik no ramata iha tuku 18h00 kalan, maibé kandidatu hala’o kampaña tarde uitoan no hahú kampaña ho tipu públiku hahú fali iha tuku 16h45 no ramata iha 18h30
iha kampaña eleitorál ba loron dahaat ne’e hetan partisipasaun másimu hosi militante, simpatizante no aopiante sira iha munisípiu covalima.
iha komísiu ne’e hetan supervizaun hosi komisaun nasionál eleisaun, provedoria direitu umanu no justisa no observadór internasionál hodi haree prosesu hotu, inklui lei eleitorál nian hodi bele fó susesu ba iha kampaña tinan ida-ne’e.
teste laboratóriu amostra ai-han merenda eskolár iha ensinu báziku filiál (ebf) mamulak, postu viqueque vila, munisípiu viqueque, sai ona no la indika asuntu grave ida iha ai-han.
antes ne’e, iha loron 25 maiu 2022 bainhira estudante ebf mamulak konsumu ai-han merenda eskolár, la kleur estudante na’in-30 sente moras no iha tuku 15:45 loron ne’e kedan parte eskola akompaña ho família lori estudante sira baixa iha ospitál internamentu.
“ohin loron ita-nia estudante na’in-30 ne’ebé sai vítima ne’e, agora sira rekuperadu hotu ona. hosi akontesimentu ne’e ha’u sente hahán sira-ne’e expira, maibé lori ba teste iha laboratóriu dehan laiha asuntu grave ruma iha hahán. se hahán sira-ne’e kompañia maka prepara karik ita bele fó xamada atensaun ba sira, maibé merenda eskolár ne’e eskola sira maka jere rasik,” administradór munisípiu viqueque, januário soares ‘bolly’, informa ba agência tatoli, iha ninia knaar fatin, segunda ne’e.
 eskola ebf mamulak viqueque provizóriu suspende atividade merenda eskolár
laboratóriu nasionál rasik manda rezultadu teste amostra ba entidade relevante iha viqueque.
“rezultadu teste sampel iha laboratóriu nasionál sai ona no parte saúde munisípiu viqueque entrega ona ba ha’u. iha rezultadu teste sampel ne’e hatudu katak la indika hahán sira ne’ebé estudante sira konsumu, halo labarik sira kabun moras no tama ospitál internamentu viqueque,” nia akresenta.
tuir administradór, iha akontesimentu ne’e parte saúde sira rekolla kedas hahán sira ne’ebé estudante sira konsumu hanesan koto, modo mostarda no etu, rekolla bee, masin, modo inklui ema-nia muta sira, nune’e durante 24 oras lori amostra sira halo teste laboratóriu iha dili.
autoridade munisipál ne’e konsidera, implementasaun programa merenda eskolár presiza envolve parte saúde, liuliu parte nutrisaun hodi bele kontrolu hahán, molok estudante sira han.
kandidatu prezidente repúblika (pr) 2022-2027, virgílio guterres, hateten órgaun eleitorál tenke foti sansaun hasoru kandidatu partidu boot bainhira viola regra ruma.

“kestaun ne’ebé sai preokupasaun ba ha’u mak korajen órgaun eleitorál sira atu foti sansaun ba ita hotu kandidatu prezidente repúblika sira foun no tuan sira, la’ós tuan de’it maibé hanesan kandidatura pr josé ramos horta ho pezu ne’ebé boot tanba hetan apoiu hosi partidu boot hotu. entaun órgaun eleitorál brani foti medida ka lae hasoru kandidatura pr bainhira liafuan ruma akuza ka viola regra ruma,” virgílio guterres hateten iha dialogu kona-ba “sansaun no penalti ba aktu irregularidade ne’ebé komete hosi kandidatu pr iha ámbitu kampaña eleisaun prezidente repúblika” iha salaun auditoriu cne, dili, sesta ne’e.
nia akresenta, ida-ne’e mak sai preokupasaun boot tanba penalti funsiona de’it ba partidu kiik, no kampaña eleisaun prezidensiál ne’e hanesan prosesu edukasaun ba sosiedade sira atu hili sira-nia prezidente.
“prosesu edukasaun ida mós ba ita-nia sosiedade, edukasaun atu fó hatene ba ita-nia sidadaun sira atu hili ita la’ós tanba obrigada no la’ós tanba tauk hetan malisan bainhira ita lakon lae, maibé sira hili tanba sira fiar duni no reprezenta nia aspirasaun, no nia atu manan ka lakon ne’e nia kontente nafatin tanba nia hili tuir nia hakarak. bainhira kampania, nia sei konsentra de’it ba nia programa sira,” nia hateten.
tanba ne’e, nia respeita kandidatura prezidente repúblika no sei la halo akuzasaun no defama maibé buat ne’ebé nia halo mak konsentra ba saida mak halo bainhira sai prezidente repúblika.
nia dehan antes ne’e nia mós hanesan prezidente konsellu imprensa órgaun instituisaun ne’ebé tau-matan ba konduta étika jornalista sira-nia entaun bainhira tama iha atividade polítika tenke sai ezemplu ida ba ko’alia ne’ebé iha respeita, iha étika, norma morál iha sosiedade ida.
“timor-leste ne’ebé fraternidade liu katak ita tenke haree malu hanesan inan-feton no maun-alin entaun labele loke oportunidade hodi hatuun malu no defama malu iha prosesu kampaña eleitorál nian,” nia dehan.
diretór ezekutivu interinu fongtil, helio dias da silva, hateten, fongtil hola inisiativa halo dialogu ba kandidatura pr atu antisipa labele mosu penalti iha tempu kampaña eleisaun prezidensiál nian, nune’e sira tenke iha kompromisiu no tuir lei ne’ebé iha.
autoridade nasionál no petróliu no minerais (anpm),  kinta ne’e, hensera atividade sensibilizasaun lei númeru 12/2021, 30 juñu, kona-ba kódigu mineiru ba autoridade no entidade sira iha munisípiu ataúro.

 anpm sensibiliza lei kódigu mineiru hodi fó efeitu ba explorasaun
anpm hala’o deseminasaun ba lei ne’e kobre ona iha munisípiu hotu no kinta (23/06) ne’e ensera iha munisípiu ataúro, diseminasaun ne’e hala’o liu-liu ba área ne’ebé identifikadu iha pontensiál ba rekursu naturál.
ministru petróleu no minerál, victor da conceição, hateten ministéiru hakat mai iha ataúro ho objetivu disemina lei kódigu mineiru hodi bele fó kuñesimentu ba autoridade no povu iha baze.
ministru petróleu no mineirál, victor da concecão. nelson de sousa.
“hakarak klarifika didi’ak ministéiru petróleu no minerál dala barak ita ko’alia de’it petróleu maibé iha sensibilizasaun ne’e ko’alia uitoan riku soin mineiru ne’ebé iha territóriu nasionál inklui ataúro potensiál tebes mak hanesan riku soin mineiru metál, naun metál, osan-mean, osan-mutin, mármeru, manganes ho sira seluk iha rai leten. ho sensibilizasaun ne’e oinsá ita bele halo explorasaun hodi lori valór ekonomia kontribui reseita ba estadu, tanba durante ne’e ita-nia reseita depende liu ba mina-rai de’it,” ministru victor hateten iha intervensaun durante atividade diseminasaun iha suku maumeta vila, munisípiu ataúro.
nune’e, nia dehan, ho diseminasaun ne’e timor-leste tenke haree indústria mineiru, diversifika indústria bele transforma ba valór ekonómiku ne’ebé governu hanoin atu harii mós fundu mineiru oinsá fasilita empreza sira. 
nia afirma, dezenvolvimentu halo agora tenke trata hanesan iha nivél nasionál to’o munisípiu sira no mós hanesan illa ataúro, ne’ebé hola parte rai-ketan ida no governu deside ataúro sai munisípiu foun tanba presiza valoriza povu ataúro durante tinan barak halerik ba dezenvolvimentu, nune’e dezenvolvimentu presiza lori besik liután hodi fó moris di’ak ba povu.
iha tinan hirak liu ba, governu realiza peskiza tékniku iha territóriu rekolla rekursu naturál hatudu katak timor-leste iha potensialidade inklui ataúro.
“iha tinan hirak liubá mandatu viii governu konstitusionál realiza peskiza rekolla rekursu minerál hatudu timor-leste rekursu pontesiál mateira hanesan konstrusaun fatuk, rai-henek, minaeiru tipu mekániku osan-mean, osan-mutin no tuir estudu tékniku munisípiu atúro pontensial liu-liu mina-rai metáliku. haree ba potensialidade, governu fó importánsia sei fó kontribuisaun di’ak ba estadu no fó kampu traballu ba komunidade nivél nasionál to’o mai lokál,” nia dehan.
ministéiru iha ona planu promove hodi atrai investór iha future, nune’e iha diseminasaun ne’e parte povu ataúro partisipa iha kuñesimentu ba prosedimentu ligadu kódigu mineriu ne’ebé regula indústria.
“lei kódigu mineiru baze regula iha timor-leste tanba iha tinan barak ministéiru halo tenta lei ne’e la hetan aprovasaun no ikus mai prezidente repúblika sesante promulga no lei ne’e hetan aprovasaun unamidade hosi parlamentu nasionál, tanba iha interrese nasionál haree ba nivél polítika iha vizaun ida de’it liuhosi dezenvolvimentu. ita hatene katak estadu durante ne’e depende ba reseita petróleu maibé daudaun fundu petróleu posu bayu-udan tun ba daudaun produsaun ate fin do ano atu hotu depois ida ita laiha tan reseita seluk ona, nune’e ita presiza haree rekursu alternativu mineriu sira,” nia hateten.
nune’e, ministru enkoraza autoridade ataúro atu partisipa di’ak iha atividade deseminasaun  ne’e no bele  sai liman-ain governu sentrál hodi kontinua  disemina lei ne’e ba komunidade iha baze.
“rekezitu ida bainhira lei ne’e tama iha vigór durante ne’e tékniku hosi ministéiru, nune’e mos hosi anpm la’o haleu munisípiu tomak ho objetivu bele fó iha kuñesimentu iha atividade mineriu no vantajen ba povu no estadu no proteje meiu ambiente. ho nune’e, hakarak agradese ba ekipa anpm tomak no autoridade sira hotu ne’ebé partisipa iha ne’e,” nia hateten.
tanba, nia dehan, meiu ambiente daudaun iha mundu ambisaun explora floresta hanesan iha tasi no rai  bainhira la haree ambiente hodi destroi planeta, povu mak sei sai vitíma  nune’e oinsá hamutuk proteje no ida-ne’e labele akontese.
administradór munisípiu ataúro, domingos soares, hato’o bem-vindu ba ministru no ekipa anpm hodi bele hakat ona ba iha munisípiu foun ne’e.
administradór munisípiu ataúro, domingos soares. nelson de sousa.
“diseminasaun ne’e importante tebes mai ho objetivu hodi rona no hatene importánsia hosi lei kódigu mineiru, nune’e hein katak partisipante hahú intede, nune’e husu ita hotu atu partisipa ho másimu,” nia dehan.
reprezentante ekipa task force veteranu ba interrese nasionál, jorge alves, husu veteranu sira hola parte iha atividade refere hamutuk ho autoridade, loké an tenke sai ezemplu, mahon no reutru fó apoiu ba dezenvolvimentu nasionál tanba ida-ne’e mak vizaun no misaun veteranu sira-nian.
lei kódigu mineiru iha artigu 162 ho kapítilu 20 no anexu tolu, ne’ebé iha artigu ida define aprovasaun, artigu tuir mai deskreve polítika mineiru, artigu seluk objetivu sira kona-ba estratéjia setór mineiru no ikus liu artigu 162 define dispozisaun tranzitóriu.
lei ne’e vigora bainhira kompleta ona loron 180 ne’ebé públika hosi jornál repúblika.
iha anexu i define klasifikasaun mineral kompostu hosi mineiru metáliku, jemas, mineiru radiuativu, rochas no nimerál industrial, karvaun no mineiru de terras raras, anexu kona-ba taxa hosi royalty no anexu iii define renda superfísie.
antes ne’e, xefe estadu sesante, francisco guterres ‘lú olo’ promulga ona projetu-lei númeru 4/v (1a) kódigu mineiru, ne’ebé tama iha vigór iha loron 01 janeiru 2022.
enterantu, partisipa iha atividade ne’e, autoridade munisípiu, lidér komunitáriu, komunidade, autoridade militár no sivíl, no entidade sira seluk.
 anpm sei konklui sosializaun lei mineiru iha ataúro
diretór ezekutivu sentru nasionál chega (cnc, sigla portugés), hugo maria fernandes, informa hahú 2019 to’o 2022 cnc rejista ona vítima reparasaun hamutuk 2000 resin.
“ita halo ona rejista bazea ba baze dadus rejista foun foin mak atinji 2000 resin, maibé rejista ne’e seidauk hotu, tanba uluk cavr lansa relatóriu iha 2005 laiha instituisaun ida mak toma konta atu kontinua rejista, la hanesan ho veteranu sira ne’ebé komisaun omenajen rejista maibé vítima la iha”, katak nia iha knaar fatin, segunda ne’e.
nia hatutan tan bainhira cnc foin harii iha 2017 mak foin estabelese fali baze dadus ida, nune’e foin haree fila-fali hanesan sira ne’ebé uluk fó ona sasin ba cavr, ne’ebé dadaun ne’e ita halo ona rejista foun foin mak atinji 2000 resin.
nia informa, iha ministériu antigu kombatente dadaun ne’e halo hela rejista ba ema mate, entaun aban bainrua cnc bele hetan dadus, liuhosi halo kooperasaun.
“tanba, uluk cavr rona de’it ema kuaze 8000, maibé 8000 ne’e hotu-hotu la’os vítima, tanba balun sasin, tanba ne’e ita presiza halo rejista foun. maibé, atu halo prosesu rejista ne’e mak cnc koopera ho asosiasaun vítima sira tanba sira iha dirijente no pontu vokál to’o nivel postu, sira mak lori formuláriu ne’e ba rejistu fila-fali, ne’ebé to’o agora ita rejista kuaze rihun rua, maibé ida ne’e la’os lista finál, tanba prosesu ba rejista ne’e sei la’o hela”, nia katak.
hosi rihun rua ne’e, hira mak hetan ona apoia, nia afirma, atribuisaun ne’ebé mak la’o hahú 2019 hosi ministériu solidaridade no inkluzaun sosiál (mssi) tinan-tinan fó apoia ba vítima reparasaun hamutuk 160, maibé sira ne’e la’os permanente. tanba, iha tinan ida dadus ne’e sempre iha mudansa, hanesan iha 2020 ema seluk, 2021 ema seluk, entaun hosi lista ne’e tinan-tinan cnc hamenus.
“ezemplu tinan ne’e mak ita hetan duni uma 800 hosi pnds, entaun ita hetan kuaze rihun ida resin mak hetan ona apoia hosi programa reparasaun ne’e”, nia esplika.
entretantu, tuir dadús hosi diretór cnc informa, dadus ne’ebé cnc rejista hamutuk 2000 resin ne’e hahú hosi 2019 to’o 2022. tanbá iha 2017 cnc hahú iha klaran, entaun iha 2018 mak cnc foin konvida sosiedade sívil, governu no ministériu sira ne’e mai hodi estabelese rejista foun, entaun iha meadu 2018 cnc foin hahú fila-fali rejista, liuhosi asosiasaun vítima no autoridade lokál ne’ebé cnc distribui formuláriu mak sira rejistu hodi fó fali mai iha cnc.
prezidente republika, francisco guterres lú olo, kuarta (09 fulan-marsu) ne’e, promulga dekretu parlamentu nasionál nú. 59/v kona-ba renovasaun ba medida esesionál no temporária hodi hatán vijilánsia sanitária ba pandemia covid-19, hodi hanaruk vijénsia artigu 3 nian hosi lei núo. 24/2021, 19 novembru. 

“liuhosi dekretu parlamentu nasionál hirak-ne’e mak determina renovasaun ba medida esesionál no temporária hasoru pandemia covid-19, hodi hanaruk tan prazu vijénsia hosi artigu 3 lei no. 24/2021 ninian, 19 novembru, ba loron 120, tuir prevee iha artigu 5 hosi lei no. 24/2021, 19 novembru,” refere komunikadu imprensa ne’ebé agência tatoli asesu, sesta ne’e.
tuir dekretu parlamentu nasionál no. 59/v, parlamentu nasionál fó autorizasaun ba konsellu ministru atu determina, karik presiza,  medida esesionás no temporária ba protesaun saúde públika tuirmai ne’e:

regra kona-ba distansiamentu sosiál, ema halibur-malu, fase liman no uza máskara no ekipamentu protesaun pesoál selu-seluk, naran katak ekipamentu hirak-ne’e la afeta uza-na’in sira-nia integridade fízika;
izolamentu ba ema ne’ebé mak infetadu hosi moras covid-19 no sira-ne’ebé deskonfia infetadu ona ho sars-cov-2 ka moras ho covid-19, tuir prazu no kondisaun hirak ne’ebé nesesáriu hodi prevene transmisaun sars-cov-2 ka moras covid-19;
rekizisaun ba servisu, fasilidade, ekipamentu no ema ne’ebé nesesáriu atu hala’o atividade relasiona ho prevensaun no kontrolu ba pandemia covid-19;
taka temporáriu ka hamenus oráriu atendimentu nian ba públiku iha postu fronteira rai-maran, áerea no tasi nian;
kuarentena ba sidadaun sira-ne’ebé hakarak tama mai iha rai-laran, tuir prazu no kondisaun hirak ne’ebé nesesáriu hodi prevene transmisaun sars-cov-2 ka moras covid-19;
bandu ema estranjeiru sira tama mai territóriu nasionál bainhira situasaun sars-cov-2 ka covid-19 iha sira-nia territóriu ka rejiaun orijen bele fó risku ida ba saúde públika nian karik importa mai territóriu nasionál;
asesu ba fatin ka atividade balun tenke komprova vasinasaun kompleta kontra covid-19, ka tenke komprova rezultadu negativu iha teste detesaun sars-cov-2.

prezidente interina rede feto, guizela carvalho, hateten iha selebrasaun loron nasionál veteranu ne’e timor-oan tenke valoriza no respeita veterana sira-nia kontribuisaun ba timor-leste nia independénsia.

 governu deside la selebra “loron nasionál veteranu” tanba kampaña eleitorál
“ohin ita-nia veteranu no veterana nia loron importante tanba ne’e ami hosi rede feto timor-leste husu ita hotu atu valoriza no respeita kontinuasaun feto maluk ne’ebé luta ba ukun rasik an ne’e,” guizela carvalho hateten ba agência tatoli, via telefónika, kinta ne’e.
tanba, nia hateten, liuhosi feto maluk ka veterana sira-nia sakrifisiu no kontribuisaun mak povu no rai tior-leste hetan independénsia entaun tenke fó onra no dignifika sira nafatin.
prezidente interina ne’e husu ba estadu timor-leste atu nafatin tau matan ba veteranu sira liu-liu veterana ne’ebé sei iha mukit no sofre nia-laran.
iha tinan ida-ne’e, povu ida-idak selebra loron nasionál veteranu (03 marsu) iha uma de’it maibe tenke iha konsiénsia katak loron ne’e importante, nune’e hanoin hikas eroi sira-ne’ebé mate tanba rai ida-ne’e, hodi fó omenajen atu sira bele moris di’ak iha mundu seluk.
loron nasionál veteranu ne’ebé selebra iha loron 03 fulan-marsu ne’e, ninia abut mai hosi, bainhira kay rala xanana gusmão ho ma’huno bulerek carathayano (bucar) reorganiza luta libertasaun nasionál iha territóriu tomak iha 3 marsu 1981.
loron nasionál veteranu 03 marsu konsagra ona husi estadu timor-leste liuhosi lei nú. 3/2016, nu’udár loron veteranu sira-nian. data istórika ne’e liga ba konferénsia nasionál fretilin nian ne’ebé hala’o iha maubai, viqueque. iha loron 03 marsu, ho orientasaun hosi membru ccf, sobrevivente rua, xanana gusmão no ma’huno, konfresista sira hili membru ccf na’in-sia (9) foun tan hodi foti desizaun importante lubuk ida, hodi reorganiza ita-nia luta libertasaun nasionál iha territóriu tomak. rezisténsia armada moris fila-fali iha ai-laran.
selebrasaun dahuluk loron veteranu akontese iha tinan 2017 ne’ebé prezide hosi prezidente repúblika, jenerál taur matan ruak.
unidade patrullamentu fronteira (upf) akompaña hosi ekipa autoridade aduaneira (aa)/alfandega no kuarentena postu batugade halo destruisaun ba manu madena sia, ne’ebé  komunidade hatama via dalan ilegál liuhosi área mota-ain, suku batugade, postu administrativu balibo, munisipiu bobonaro.
komandante upf, superintendente polísia, euclides belo, hateten, ministeriu agrikultura no peskas (map), iha fulan dezembru tinan kotuk ofisialmente halo ona lansamentu ba manu futu tipu madena hosi indonézia atu limite importasaun ilegál no legaliza emprezáriu ne’ebé de’it bele hatama, maibé komunidade kontinua viola hodi hatama sein justifikasaun.
notísa relevante: map: lansa importasaun manu-futu atu kombate hatama ilegál
“komunidade ne’ebé kontinua halo importasaun ba kualker tipu animál liuhosi dalan ilegál hosi fronteira tenke asume responsabilidade hodi hatán ba justisa,” komandante upf informa liuhosi nota ne’ebé agência tatoli asesu, sábadu ne’e.
 aleinde ne’e, komandante upf husu ba emprezáriu lokál sira atu labele utiliza komunidade iha área fronteira hodi atinje lukru boot ba interese pesoál.
“governu hala’o papél hanesan órgaun reguladór hodi fasilita importasaun, maibé polísia nasionál timor-leste (pntl) mós ejize kooperasaun ba empreza hodi hatama reseita ba kofre estadu liuhosi dalan formál tuir lei kuarentena timor-leste nian, tanba ita lakoli manu sira ne’e nia finalidade ba fali komersiál ilegál nian,” nia klarifika.
maski nune’e, nia apresia ba vontade ekipa integradu ne’ebé hala’o serbisu hamutuk hodi halo destruisaun ba manu madena.
“ha’u hakarak agradese ba ekipa servisu integradu ne’ebé akompaña halo detruisaun ba manu futu ilegál sira no sai mós sasin katak evidénsia sira ne’e ofisialmente ita sunu ona, nune’e labele sai fali problema ba ita iha futuru, tanba ita hotu iha responsabilidade hanesan ekipa integradu iha ne’e,  atu asegura la’ós de’it ema maibé mós fó atensaun ba protesaun moras seluk hosi animál ne’ebé bele prejudika saúde publika,” euclides belo dehan.
centro juventude covalima (cjc) halo monitorizasaun ba grupu hitu (7) iha postu administrativu suai vila ne’ebé hetan apoiu fundu hosi sejd liuhosi programa estimulu empreendedorizmu sosiál juventude, tanba iha postu sira seluk unidade servisu postu halo ona monitorizasaun.

“centro juventude covalima halo monitorizasaun grupu juventude suku sira iha postu administrativu suai de’it, tanba foin lalais sejd la rekruta unidade servisu postu administrativu  suai. tanba, postu administrativu neen seluk ne’e ami iha ekipa unidade servisu postu halo monotirizasaun progresu servisu ba grupu sira. ami halo monitorizasaun ba grupu ne’ebé estabelese iha postu administrativu suai,” diretór ezekutivu centro juventude covalima (cjc), calistro gusmão leite, informa ba agência tatoli, iha nia knar fatin, aldeia lokeu, kuarta ne’e.
bazea ba rezultadu monitorizasaun hosi cjc hatudu, grupu jufentude sira-nia atividade balun la la’o iha situasaun pandemia covid-19, maibé grupu hirak ne’e hahú hala’o ona sira-nia atividade hodi haki’ak ikan, manu no kuda modo.
sekretáriu estadu juventude no desportu (sejd) apoiu fundu ba joven sira liuhosi programa estimulu empreendedorismu sosiál juventude suku iha tinan fiskal 2021 ne’ebé cjc estabelese grupu 26 no hosi grupu ne’e cjc halo de’it monitorizasaun ba grupu hitu (7) ne’ebé  estabelese iha postu suai vila.
centro juventude covalima estabelese grupu juventude iha postu administrativu suai vila mak iha suku beco hanesan grupu estrela ba futuru ne’ebé foku ba área hortikultura hodi kuda modo, grupo nakukun ba naroman foku ba área pekuaria hodi hakiak manu.
iha suku debos estabelese grupo lalenok ba juventude” ne’eb’e foku ba área pekuaria hodi hakiak manu. iha suku labarai harii grupu juventude buka niris ne’ebé foku ba área pekuária hodi hakiak manu no grupu muda sistema agrikultura sai modernu hodi kuda modo.
iha suku suai loro ne’e centro juventude covalima (cjc) estabelese grupu sira hanesan grupu feto oan ki’ak haree iha área hortikultura hodi kuda modo, grupu tali morin foku ba área pekuaria hodi hakiak ikan.
bazea ba rezultadu monitorizasaun hosi cjc ba grupu hirak ne’e, grupu balun hatudu ona nia rezultadu hodi koilleta modo, ikan no cjc mós fasilita grupu hodi asesu ba merkadu.
antes ne’e, iha loron 14 fulan-juñu tinan ne’e, koordenadór programa estimula empreendedorizmu sosiál ba juventude suku, gabinete sejd manuel monteiro fó sai katak sekretáriu estadu juventude no desportu (sejd) liuhosi programa estímula empreendedorizmu sosiál ba juventude, konsege apoia fundu ba grupu joven kreativu na’in-408 iha postu administrativu 55 no suku 267 iha territóriu laran.
daudadun ne’e, totál grupu benefisiáriu mak iha aileu grupu hamutuk 45, ainaro grupu 32, bobonaro grupu 40, sentru juventude becora-dili iha grupu 27, comoro iha grupu 23, covalima iha grupu 26, ermera iha grupu 52, lautém iha grupu 44, liquiça iha grupu 32, manatuto iha grupu 34, manufahi iha grupu 27, raeoa iha grupu 22, viqueque iha grupu 33.
kandidatu prezidente repúblika períodu 2022-2027 ho númeru sorteiru 16, mariano assanami sabino lopes, sesta ne’e realiza atividade kampaña iha palaban, sub-rejiaun pante macassar, rejiaun administrativu espesiál oé-cusse ambeno (raeoa).

assanami hato’o nia kompromisu eleitorál katak bainhira hetan fiar hosi povu sai xefe estadu mak sei defende polítika estadu kontinua promove liuhosi koordenasaun ko’alia ho parte ezekutivu haree hodi dezenvolve oé-cusse nu’udar rejiaun espesiál ba zona espesiál ekonomia sosiál no merkadu timor-leste (zeesm-tl).
se eleitu sai prezidente repúblika, nia promote bainhira eleitu sei loké  palásiu ba povu hodi bele hato’o  aspirasaun saida de’it nune’e koordena ho ezekutivu tau atensaun.
kandidatu prezidente repúblika períodu 2022-2027 ho númeru sorteiru 16, mariano assanami sabino lopes. nelson de sousa.
“saida mak espesiál iha zeesm-tl raeoa ne’ebé seidauk ramata oinsá mak ita-nia mehi indústria zona ekonomia foun ida-ne’ebé mak atu ba merkadu boot hodi loké odamatan ba indonézia. zeesm-tl nia mehi sei naruk atu sai odamatan ekonomia tama iha indonézia ne’e seidauk to’o bainhira, nune’e prezidente repúblika mak responsável polítika jerál estadu no sei ko’alia ho ezekutivu,” assanami hateten perante ba apoiante iha kampaña.
assanami sei kria mós konsellu aman ba nasaun ne’ebé sei hola parte hosi lidér nasionál hotu no bispu hosi dióseze tolu ho nia knar atu fó konsellu ka kurize xefe estadu.
prezidente repúblika kumpre de’it konstituisaun no garante ba instituisaun demokrátiku sira hodi funsiona tuir konstituisaun.
tempu ona timor-leste tenke dignu, nune’e sei koordena ho governu dezenvolve ekonómia, estrada, bee-moos, orienta ba moris di’ak povu nian no fó importánsia investe iha ema no sosiedade foun liu hosi polítika hadi’a setór edukasaun, saúde hodi prepara rekursu umanu ne’ebé di’ak ba nasaun ho kompetetivu.
iha parte seluk, nia dehan, nia parte labele haree funsionáriu públiku tuir kór partidu no lakohi tribunál iha julgamentu haree tuir kór.
xefe estadu sai komandantessupremu forsa armada mak fó atensaun hodi dezenvolve instituisaun militár sai forte no profisionál liután domina teknolójia hodi bele kontrola tasi, fronteira terrestre no áero, no servisu hamutuk ho militár rejiaun oioin no internasionál atu hola parte iha manutensaun pás iha nasaun unida (onu, siglá portugés).
nia sei fó atensaun rejime salariál hasa’e ba menbru f-fdtl no pntl, no sei ko’alia no diskute ho governu promove polítika hasa’e saláriu báziku.
iha relasaun internasionál sei kria kooperasaun ho nasaun sira seluk hodi lori investidór internasionál mai investe iha rai laran hodi loké kampu traballu ba timor-oan sira.
kampaña la’o di’ak
diretór komisaun nasionál eleisaun (cne, siglá portugés) rejiaun administrativu espesiál oé-cusse ambeno (raeoa), tomás oqui meta, hateten monitorizasaun ba kampaña kandidatu prezidente repúblika períodu 2022-2027 ho númeru sorteiru 16, mariano assanami sabino lopes, iha oé-cusse ho situasaun la’o di’ak ka hakmatek.
“kampaña kandidatu númeru sorteiru 16 to’o hotu la’o di’ak tuir lei ne’ebé iha,” diretór cne ne’e hateten ba tatoli hafoin halo monitorizasaun ba kampaña.  
kandidatu kumpre oráriu kampaña ne’ebé fó sai hosi órgaun eleitorál mezmu hahú tarde, ne’ebé aprezenta mós kompromisu eleitorál no vizaun ho misaun prezidente repúblika ne’ebé mensajen sira kria pás ho estabilidade no fasilita apoiante sira hodi rona programa.
nia husu atu kandidatu kontinua nafatin kumpre prosedimentu kampaña no promove pás iha kampaña tuir mai.
maske lei bandu labarik sira tuir kampaña, maibé realidade hatudu katak labarik sira sei tuir kampaña eleitorál ne’e, tanba karik la’os orgabiza hosi ekipa kampaña maibé dalaruma sira haree ema boot sira halibur hamutuk hodi dada sira hakarak atu haree kampaña refere.
entertantu kampaña ne’e hala’o hahú iha tuku 16h35 no termina iha tuku 18h00, ne’ebé superviziona hosi komisaun nasionál eleisaun (cne, siglá portugés), uniaun europeia, provedória direitu umanu no justisa (pdhj) no hetan seguransa másimu hosi polísia nasionál timor-leste (pntl).
 fundasaun mahein (fm) apresia ba serbisu polísia siéntifiku investigasaun kriminál (pcic, sigla portugés), tanba konsege detein suspeitu sira, ne’ebé envolve krime tráfiku umanu no fasilita no trata ilegál dokumentu timoroan sira atu ba serbisu iha diáspora. 
“ami apresia sebisu pcic nian durante ne’e, tanba liuhosi serbisu ne’ebé maka iha bele detein rede krime tráfiku umanu nain-tolu iha ita nian rai. nune’e mós halo detensaun ba sidadaun estranjeiru nain-rua ne’ebé sai hanesan sindikatu internasionál ba krime tráfiku umanu,” jestór prinsipál fundasaun mahein, abél amaral, hateten ba agência tatoli iha kna’ar-fatin audian, segunda ne’e.
  pcic detein suspeitu nain-tolu ba kazu tráfiku umanu
fundasaun mahein nota durante ne’e pcic halo nia serbisu di’ak tebes liuhosi sira nian serbisu informasaun intelijénsia nian, mezmu iha kritika no lamentasaun barak.
“krime tráfiku umanu ne’e, krimi ne’ebé ita hotu lakohi atu akontese iha ita nia rai, piór liur krime ida ne’e rasik envolve ita nia ema hodi fasilita timoroan ba serbisu ba iha rai li’ur. maibé ho grasa maromak nian, liuhosi ita nian serbisu informasaun pcic nian (intelejénsia) konsege deteta lalais de’it suspeitu ne’ebé halo transasaun ba ita nia ema,” nia afirma.
durante ne’e, nia dehan orgaun polisiál kriminál sira hanesan polisia nasionál serbisu investigasaun kriminál (pnsik) no pcic tuir de’it mandadu hosi tribunal hodi detein suspeitu atu kumpri oras 72, hafoin submete suspeitu sira ba interrogatóriu dahuluk iha tribunál.
nune’e, fm husu ba públiku atu fó nafatin konfiansa bá orgaun polisiál sira hodi kontinua halo nia serbisu.
“atu dehan faktu la komprova ka komprova ne’e la’ós serbisu intelejénsia pcic, maibé ne’e desizaun tribunál nian liuliu juis sira maka tetu no deside,” nia afirma.
  pcic detein sidadaun estranjeiru na’in-rua ba kazu tráfiku
iha fatin ketak, diretora ezekutiva programa monitorizasaun sistema judisiál (jsmp, sigla inglés), ana paula marçal husu ba tribunál atu aplika medida koasaun prizaun preventiva ba sidadaun estranjeiru nain-rua ne’ebé deskonfia envolve iha krime tráfiku umanu.
“sidadaun estrajeiru nain-rua bainhira submete ba primeiru interrogatóriu presiza aplika medida koasaun prizaun preventiva, hodibele proteje sira labele halai sai hosi territóriu nasionál, maibé depende ba desizaun tribunál,” diretora ezekutiva ne’e sujere.
resposavél ne’e mós konsidera desizaun ba tribunál distritál dili (tdd) ne’ebé aplika termu identidade rezidénsia (tir) ba suspeitu nain-tolu ne’ebé maka envolve kazu krime tráfiku ne’e desizaun nesesariu.
tanba, arguidu sira nu’udar timoroan ne’ebé sei koopera ho justisa hodi hatan ba sala ne’ebé sira-komete bainhira de’it tribunál presiza.
  tribunál aplika tir ba arguidu kazu tráfiku umanu
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) planeia sosa kontentór hodi tau-hamutuk sasán ne’ebé parte aifaesa apreende, liuliu sasán liu prazu sira molok halo destruisaun.
“kona-ba estabelese armazen ne’e iha duni planu iha tinan ne’e, maibé orsamentu inklui servisu deskonsentradu sira no orsamentu la pasa iha parlamentu nasionál, ho nune’e ha’u iha hanoin ida katak bele sosa de’it kontentór tanba presu ladún boot,” inspetór jerál aifaesa, i.p, ernesto monteiro, informa ba agência tatoli, iha ninia knaar fatin, matadoru, segunda ne’e.
 aifaesa identifika empreza inklui na’an tasak iha produtu cesta bázika
nia dehan, provizóriumente fatin tau sasán sira ne’ebé aifaesa foti tau de’it iha eskritóriu no haree ba espasu la sufisiente.
“bainhira sasán sira ne’e tau hamutuk fali ho ema (funsionáriu) sira ne’ebé serbisu, aleinde ema, sasán mós iha sorin ne’e ninia iis dois afeta tebes, iha parte ida ami kontrola hela ijiene maibé ami rasik laiha ijiene,” nia preokupa.
tanba ne’e, bainhira planu ne’e la konsege realiza iha tinan 2022 mak sei prevee orsamentu ba tinan 2023.
aifaesa iha kompeténsia atu halo inspensaun no fiskalizasaun, katak produtu sira ne’ebé iha di’ak ba saúde umana, fó instrusaun no determina koima bainhira empreza komete infrasaun tuir dekretu-lei númeru 26/2016, loron 29 juñu 2016.
vizaun institutu ne’e maka hanesan entidade referénsia ida ba protesaun konsumidór, defeza ba saúde no promosaun ba konkorénsia leál entre operadór ekonómiku.
ho misaun importante ne’e mak halo avaliasaun kona-ba risku iha kadeia alimetár no asegura komunikasaun no divulgasaun públika no transparante ba konsumidór sira, halo inspesaun no fiskalizasaun no prevensaun ba kumprimentu lejizlasaun ne’ebé regula ezersísiu kona-ba atividade ekonómiku sira iha setór alimentár no la’ós alimentár.
kandidatu prezidente repúblika 2022-2027, antero benedito da silva, tersa ne’e, marka prezensa iha uma lisan raimansu, suku liurai, postu administrativu aileu-vila, munisípiu aileu hodi simu matak malarin atu kompete iha eleisaun prezidensiál ne’ebé sei realiza iha loron 19 marsu tinan ne’e.
“mai iha ne’e hodi simu tulun no bensaun ka matak matak-malirin ba ami nia luta. ami nia luta mak hodi harii estadu foun ne’ebé libertadór no sei mobiliza kamada jerasaun foun hodi asume sira nia responsabilidade no misaun istóriku libertasaun maubere,” kandidatu antero bendito hateten liuhosi komunikadu ne’ebé tatoli asesu.
 antero bendito rejista ona iha tr ho apoiante 6.000-resin
kandidatu prezidente repúblika 2022-2027, antero benedito da silva, foto hamutuk ho lian-nain uma lisan raimansu, suku liurai, aileu-vila, munisípiu aileu. imajen midia kandidatu.
iha  biban hanesan, ekipa susesu kandidatu prezidente, fernando ximenes, hateten  hafoin konsulta no halo  reflesaun  ba   luta  revolusaun  maubere  iha 1975, no vizita fatin istóriku sira hanesan foho maubere iha laklubar, foho maubere iha turiscai, ai maubere iha manumera,  bee  debu maubere iha ermera, ai ru maubere iha rotutu, no ohin loron, dia 22 fevereiru 2022, kandidatu antero benedito da silva hamutuk ho nia ekipa susesu mai halo konsultasaun iha lisan raimansu, suku  liurai, aileu,
“ami nia konsulta hodi tulun fó bensaun matak-malirin ba ami nia luta. ami nia luta mak hodi harii estadu foun ne’ebé libertadór, no sei mobiliza  kamada  jerasaun  foun hodi asume sira nia  responsabilidade no misaun. istóriku: libertasaun machete. luta ba emansipasaun sosiál maubere nian la hotu iha 1999, agora presiza iha luta foun ida, hahú husi otas foun sira. konsulta lisan raimansu nu’udar hahú foun ida ne’ebe loloos”, nia akresenta.
kandidatu antero benedito da silva ‘slor’, hetan apoiu hosi movimentu conselho nacional da ressurreicao de maubere (cnrm), husi komite esperansa, movimentu rosas mean, juventude sosialista maubere, no movimento re-abilitasaun agrmekolojia nasionál ka raenal. sorin seluk, hetan apoiu mos husi movimentu progresista.
 kandidatu pr na’in-16 dada ona númeru sorteiu iha tribunál rekursu
 ministériu saúde (ms), relata kazu pozitivu foun na’in-rua, rekuperadu laiha no kazu ativu 16.
“ohin kazu detetadu foun rua, rekuperadu laiha no kazu ativu 16,”diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 23 juñu 2022 iha kumulativu kazu konfirmadu 22.947 no óbitu 133.
hosi horisehik mai ohin, laboratóriu nasionál saúde halo teste pcr 69,  kompostu vijilánsia sentinela laiha, rastreiu ba kontaku  laiha, rastreiu aleatóriu ida, viájen internasionál 68 no follow up iha kuarentena laiha.
alende ne’e, totál teste pcr ne’ebé halo iha 22 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 32, hanesan maubisse laiha, maliana  laiha, viqueque laiha, suai  laiha, baucau laiha ermera laiha, raeoa laiha, hngv 32,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 23 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (83,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,1% no simu ona doze daruak 74,3%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 23 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu rekuperadu na’in-rua no ativu 14
sekretariadu tékniku administrasaun eleitorál (stae) hamutuk ho reprezentante kandidatura prezidente repúbliku sei deside modelu buletin votu ne’ebè ideal ba eleisaun prezidensiál 2022 ne’ebé tuir kalendáriu sei realiza iha 19 marsu tinan ne’e.

 kandidatu pr na’in-16 dada ona númeru sorteiu iha tribunál rekursu
“ita sei hasoru reprezentante kandidatu pr atu haree ida-ne’e, tanba kestaun ida mak kuantidade buletin votu bo’ot ho kandidatura ne’ebé barak. entaun modelu buletin votu primeiru boot liu iha eleisaun prezidensiál tinan ne’e,” diretór jerál sekretariadu tékniku administrasaun eleitorál (stae), acilino manuel branco, hateten ba jornalista sira iha caicoli, kinta ne’e.
atu deside modelu vuletin votu presiza halo koordenasaun ne’ebè di’ak no ideal no nia konteúdu, sigla no fotografia tenke konkorda hosi reprezentante kandidatura prezidente repúblika sira.
nune’e, nia dehan, buletin votu ba eleisaun prezidensiál 2022 sei imprime iha instituisaun públiku gráfika nasionàl, hanesan instituisaun estadu nian preparadu atu emprime buletin votu bazea ba númeru eleitór iha timor-leste.
“ohin, ita sei husu sira atu haruka ba stae liu-liu segunda no tersa kona-ba sira-nia sigla, bandeira no fotografia sira, nune’e tékniku sira bele ajusta modelu buletin votu, tarde liu loron 23-24 fulan ne’e halo apresiasaun ikus, nune’e bele hahú halo ona produsaun,” nia informa.
bazea ba kalkulasaun, iha loron 09-10 fulan-marsu produsaun tenke ramata no sei haree atu transporta mós ba estranjeiru.
“husu reprezentante kandidatura pr sira atu hatama lalais pedidu sira-ne’ebè mak iha atu halo ajustamentu modelu vuletin votu, nune’e ita bele emprime bazea ba kalendáriu,” nia hateten.
enkuantu, supremu tribunál ba justisa (stj) liuhosi tribunál rekursu (tr), kuarta ne’e, realiza ona serímonia dada númeru sorteiu ba kandidatu prezidente repúblika 2022-2027 nain-16 ne’ebé admitidu iha prosesu verifikasaun atu kompete iha eleisaun prezidensiál ne’ebé realiza iha loron 19 marsu tinan ne’e.
kandidatura prezidente repúblika na’in-16 ne’ebé admitidu mak hanesan kandidatu hosi partidu cnrt josé manuel ramos horta, partidu khunto armanda berta dos santos, partidu fretilin francisco guterres lú olo, hosi pd mariano ‘aasanami’ sabino lopes, partidu demokrátiku da repúblika de timor (pdrt) anacleto bento ferreira.
kandidatu independente kompostu hosi felisberto araújo duarte, maria helena lopes de jesus ‘milena’ pires, maria ángela freitas da silva, isabel da costa ferreira, hermes da rosa correia barros, tito da costa cristovão ‘lere anan timur’, rogério tiago de fátima lobato, virgílio da silva guterres ‘lamukan’, constâncio da conceição pinto, antero benedito da silva no martinho germano da silva gusmão.
 cne-stae halo levantamentu ba empreza gráfika atu emprime buletin votu
kandidatu prezidente repúblika (pr) períodu 2022 to’o 2027, ho  númeru sorteiu 4, rogério tiago lobato, sesta ne’e, hala’o kampaña aberta iha pároku gleno, munisípiu ermera.
durante kampaña, kandidatu independente ne’e introdús prioridade haat hanesan polítika forte, hametin ekonomia, tane aas kultura no identidade nasionál liuliu moderniza falintil-forsa defeza timor-leste (f-fdtl) no polisia nasionál timor-leste (pntl) hodi asegura soberani no riku-soin tasi.
“ha’u-nia programa prioridade haat inklui moderniza f-fdtl no pntl tanba to’o oras ne’e estadu timor-leste sei fraku asegura riku-soin iha tasi-laran hodi loke dalan ba ema kontinua na’ok ikan liuhosi peska ilegál,” kandidatu pr rogério lobato, kompromete perante apoiante iha kampaña eleitorál.
tanba ne’e, kandidatu pr ne’e, hateten bainhira povu fó fiar mak sei hametin kooperasaun entre nasaun portugál no austrália atu tulun estadu timor-leste hodi asegura riku-soin iha tasi-laran.
daudaun ne’e, timor-leste nia ekonomia dependente de’it ba rai li’ur liuliu hahán importansaun ho70% mai hosi indonézia, vietname no xina.
kandidatu pr ne’e mós nota laiha kampu traballu rezulta joven barak mak buka moris iha rai liur hanesan irlandia, koreia súl, austrália no reinu unido hodi  sustenta sira moris.
“ita rasik seidauk halo investimentu atu hasa’e produsaun ai-han iha rai-laran. ita haree mós joven barak mak sai ba buka serbisu. tanba ne’e ha’u manán sei fasilita joven sira ne’ebé hakarak atu ba servisu iha rai li’ur,” kandidatu pr ne’e akresenta.
iha biban hanesan, apoiante kandidatu pr ho númeru sorteiu 4, laureno lobato siqueira alves sente kontente bainhira mai partisipa kampaña aberta tanba kandidatu ida ne’e ho programa mesak di’ak no furak.
“ohin, ha’u mai partisipa kampaña aberta ida ne’e tanba kandidatu númeru sorteiru 4 ne’e programa mesak di’ak, nune’e ha’u kontente tebes no sei fó votu konfiasa iha eleisau,” nia kompromete.
iha kampaña aberta ne’e marka presenza hosi observadór internasionál hanesan uniaun europeia (eu), komisaun nasionál eleisaun (cne,sigla portugés), provedór direitu umanu justisa (pdhj) no hetan seguransa másimu hosi polísia nasionál timor-leste husi munisípiu ermera.
tuir oráriu hosi komisaun nasionál eleisaun (cne,sigla portugés), katak kandidatu prezidente repúblika ho númeru sorteiu 4 sei halo kampaña aberta iha loron 6 fulan-marsu iha munisípiu bobonaro.
kandidatu pr rogério lobato kansela kampaña aberta iha gleno
 servisu autónomu medikamentu no ekipametu saúde (sames), hahú hosi tinan 2019 too 2021, konsege distribui aimoruk dexamethasone no simvastatin tablet hamutuk 245.0000, ne’ebé laiha kualidade ba fasilidade saúde iha territóriu nasionál.
hosi totál tablet 245.000, kompostu hosi aimoruk dexamethasone ho tablet hamutuk 25.000 no simvastatin  tablet hamutuk 220.000. 
 laiha kualidade, ms apela labele fó aimoruk “dexamethasone no simvastatin” ba pasiente
diretór ezekutivu serbisu autónomu medikamentu no ekipamentu saúde (sames), santana martins. francisco sony.
“iha tinan 2021, ita sosa aimoruk sinvastatin tablet hamutuk 360.000, ne’ebé konsege distribui ba fasilidade saúde iha territóriu nasionál hamutuk tablet 220.000. nune’e restu tablet hamutuk 140.000 mak agora iha armazein sames, no halo ona suspensaun distribui tanba laiha kualidade,” diretór ezekutivu servisu autónomu medikamentu no ekipamentu saúde (sames), santana martins informa ba agência tatoli iha nia knaaar fatin-kampu alór-dili, foin lalais ne’e.
diretór santana, informa kona-ba aimoruk dexamethasone tablet hamutuk 25.000 ne’e, konsege distribui hotu ba fasilidade saúde iha territóriu nasionál.
“aimoruk dexamethasone ita sosa iha tinan 2019, maibé aimoruk ne’e too iha timor leste iha fulan marsu 2020 ho tablet hamutuk 25.000.  nune’e ita konsege halo distribuisaun ba fasilidade saúde sira hotu. tanba ne’e aimoruk ne’e nia-estoke iha armazein laiha ona,” nia akresenta.
maski, nune’e responsavél ne’e la sita totál orsamentu hirak mak konsege gasta ba sosa aimoruk tipu rua ne’ebé laiha kualidade ne’e hosi nasaun índia.
diretór ne’e dehan hato’o ona relatóriu ba ministra saúde, maibé to’o oras ne’e seidauk iha orientasaun ruma ba fasilidade saúde atu rekolla aimoruk tipu rua ne’ebé laiha kualidade.
“ami informa verbalmente liuhosi mídia sosiál hanesan whatsapp no facebook ba fasilidade saúde atu suspende no labele fó ba pasiente atu konsumu. husu atu rai iha nia fatin to’o iha orientasaun mak tun ba rekolla hodi halo destruisaun,” nia afirma.
sentru saúde comoro. egas cristovão.
iha fatin ketak, xefe sentru saúde comoro, emelia sousa, hateten too oras seidauk simu pedidu hosi servisu saúde munisípiu dili atu suspende aimoruk dexamethasone no simvastatin ne’ebé laiha kualidade.
“ami simu duni aimoruk ne’e hosi sames, maibé ha’u seidauk hatene loos informasaun kona-ba suspensaun aimoruk tipu rua ne’e hodi fó ba pasiente sira,” nia afirma
nia hatutan “aimoruk ne’e ami  estoke  iha hela, maibé karta seidauk to’o iha ami nia liman kona-ba atu suspende aimoruk.  maibé karik tempu badak ami simu pedidu ami sei la fó ba pasiente sira atu konsumu”.
 ms suspende distribuisaun aimoruk “dexamethasone no simvastatin” ba fasilidade saúde
parlamentu nasionál, tersa ne’e liu hosi diskusaun plenária aprova proposta lei númeru 34/v(3a) komisaun funsaun públika iha jeneralidade.

notisia relevante: pn baixa proposta-lei komisaun funsaun públika ba komisaun a
“rezultadu votasaun a-favór 32, kontra neen (6) no abstensaun ida (1), nune’e proposta lei komisaun funsaun públika aprova iha jeneralidade. ho nune’e, plénaria haruka proposta lei foun ne’e ba komisaun a trata asuntu justisa no konstituisionál hodi trata iha espesialidade,”  prezidente parlamentu nasionál, deputadu aniceto longuinhos guterres lopes, deklara iha plenária, parlamentu nasionál.
proposta lei (ppl) ne’e iha artigu hamutuk 25 no kapítulu tolu. kapítulu i kona-ba dispozisaun jerál ho nia artigu rua, kapítulu ii kona-ba komisaun funsaun públika ho nia artigu 19 no kapítulu iii kona-ba dispozisaun finál ho nia artigu haat.
ppl ho objetu prezente lei estabelese rejime jurídiku aplika promosaun imparsialidade, isensaun no profisionlizmu funsaun públika hosi komisaun funsaun publika (kfp), dezigna mós hosi komisaun. kona-ba natureza, kompeténsia, organizasaun no funsionamentu kfp define hosi dekretu-lei.
iha ambitu aplikasaun sujeita ba rejime jurídiku previstu iha prezente lei relasaun jurídika ba funsionáiu públiku, ajente no traballadór administrasaun públika sujeitu ba estatutu funsaun públika aprova hosi lei númeru 8/2004, 16 juñu, altera hosi lei númeru 5/2009, 15 jullu, independentemente vinkula servisu ho estadu.
deputadu joaquim dos santos amaral hateten, bainhira proposta lei ne’e iha ona aprovasaun finál mak sei revoga hotu lei númeru 7/2009, 15 jullu, ne’ebé kria komisaun funsaun públika, maibé deputadu komisaun a sei halo diskusaun materia kle’an kada artigu iha faze espesialidade.
ministru prezidensia konsellu ministru (pcm, siglá protugés), fidelis manuel leite mangalhães, hateten inisitiva proposta ne’e hodi garante objetivu rua hanesan regra substantiva depedensia no imparsialidade iha funsionamentu administrasaun públika.
“proposta lei kona-ba komisaun funsaun públika ne’e esklarese nia atribuisaun kfp no kompeténsia órgaun, tanba daudaun ne’e iha lei vijente la konsege esklarese didi’ak  atribuisaun kfp,” nia esplika.
fidelis hateten, odjetivu seluk mak hakarak reforsa kompeténsia komisaun funsaun públika (kfp) garante iha matéria regulatória, kontrola legalidade, m’eritu no funsaun hanesan entidade indepedente.
 komisaun a haruka ona paresér proposta lei funsaun públika ba ppn
diretór dirasaun nasionál organizasaun urbana (dnou), hermínio moniz ribeiro, hateten implementasaun programa pilotu resiklajen iha munisípiu dili ladún folin iha merkadu, nune’e programa resiklajen ne’e la kontinua to’o ohin loron.

 dnou implementa programa pilotu resiklajen iha suku tolu
“programa pilotu resiklajen ita termina ona iha 2021 ne’e. la kontinua ona tanba rezultadu resiklajen iha dili ladún folin iha merkadu. ikus mai indikadór labele atinje tanba kestaun konsiénsia, kestaun orsamentu, kestaun pandemia depois kestaun seluk mak kompradór ba rezultadu resiklajen ne’e laiha. katak prodús resiklajen, resikla fali ba buat seluk no laiha folin tanba ne’e mak iha indikadór ualu ne’e ami atinje de’it indikadór haat (4),” hermínio moniz ribeiro hateten ba agência tatoli iha nia knaar fatin colmera, dili, tersa ne’e.
nia dehan, indikadór haat ne’ebé atinje ona mak; 1 númeru hosi ema hodi hasa’e koñesimentu no konsiénsia kona-ba sustentabilidade jestaun lixu no prátika separasaun lixu.

númeru uma-kain sira ne’ebé prátika ona separasaun lixu ba rejeita, redús, resiklar, rekupera (4rs) nu’udar rezultadu hosi atividade fasilidade jestaun lixu integradu ka integrated waste managenment facility (iwmf) nian.
númeru ema ne’ebé lori lixu resiklajen partikularmente lixu plástiku no lixu jardin ba sentru integrated waste managenment facility (iwmf) hodi troka ba foos ka kadernu.
númeru resiklajen ne’ebé mak rekolla lixu resiklajen hamoos, moos no rai didi’ak hosi integrated waste managenment facility (iwmf) nia kolesaun lixu hodi halo resiklajen.

entretantu indikadór haat seluk ne’ebé lakonsege atinje mak; 1. númeru negósiu resiklajen inisiante.

númeru produtu resiklajen ne’ebé prodús no faan iha integrated waste managenment facility (iwfm) kioske-verde ho nia montante médiu lukru hosi impreza individuál sira.
totál rezultadu rendimentu hosi integrated waste managenment facility (iwmf) ladún folin iha merkadu sira.
numeru ba parséria ba sosa-na’in lixu ka fornesedór potensiál ba produtu resiklajen mós mínimu.

ho kestaun hirak-ne’e, dirasaun nasionál organizasaun urbana ho razaun ida katak tenke buka parseiru, nune’e bele finansia hodi kontinua programa refere.
 mtki-mercy corps asina nota entendementu implementasaun projetu resiklajen
“ami servisu hamutuk ho banku investimentu eurepeia tanba sira hakarak investe iha resiklajen tanba ne’e ami-nia fixa avaliasaun ne’ebé mak hodi ami hato’o iha banku investimentu eurepeia no sira aprova mós ba programa resiklajen ne’e,” nia dehan.
nia garante ho parseiru ida-ne’e bele finansia no kontinua programa ne’e ho susesu no bele rezolve lixu iha dili laran no bele resikla tan ba buat oioin. 
orsamentu ba programa ne’e sei la mai hosi fundu infraestrutura ministériu administrasaun estatál (mae) nian maibé maihosi banku investimentu europeia nian.
“ami-nia estratejia atu kontinua implementa ba suku seluk maibé tinan 2022 ita orsamentu laiha entaun ita termina, maibé mae iha polítika hamutuk ho parseiru hanesan atu bele kontinua,” nia dehan.
programa ne’e nia prosesu to’o ona iha konfirmasaun fixa avaliasaun nian hosi  dirasaun nasionál organizasaun urbana depois bainhira hetan desizaun mak hahú ona pre-viabilidade nian.
kona-ba osan, nia dehan, sei iha faze diskusaun ne’ebé seidauk bele hatene nia montante hira mak aloka ba programa refere.
antes ne’e, mae liuhosi dirasaun nasionál organizasaun urbana implementa ona iha suku haat (4) programa pilotu resiklajen iha suku motael, kampung alor, caicoli no colmera, iha munisípiu dili.
“tanba pilotu ita halo tiha ona signifika ita iha ona referénsia mak iha suku motael, kampung alor, caicoli no colmera. bainhira ita servisu hamutuk ho parséria mak finaliza ona diskuzaun no avaliasaun mak ita bele kontinua implmenta programa resiklajen ne’e,” nia hateten.
 presiza kria polítika resiklajen
sekretáriu estadu ambiente (sea) no ministériu agrikultura no peska (map), kinta ne’e, asina akordu kona-ba halo revitalizasaun no espansaun ba kafé iha munisípiu hitu.
munisípiu sira ne’ebé sei halo revitalizasaun no espansaun kafé ne’e ba munisípiu sira ne’ebé istórikamente iha kafé hanesan ermera, liquiça, aileu, ainaro, bobonaro, manufahi, manatuto.
sekretáriu estadu ambiente (sea), demétrio do amaral, hateten, inisiativa ne’e bazeia ba dekretu-lei númeru 27/2022 kona-ba programa renovasaun no espansaun área plantasaun kafé.
“programa atu halo revitalizasaun ba espansaun kafé ne’e iha orsamentu hamutuk milliaun $6,4,” sekretáriu estadu demétrio informa ba agencia tatoli, iha ninia knaar fatin, bebora.
 kada tinan map prevee $500.000 halo revitalizasaun ba plantasaun
orsamentu ne’e sei aloka ba renovasaun plantasaun kafé, ne’ebé iha dokumentu kontratu ne’e iha objetivu lima hanesan revitalizasaun kafé oan, espansaun ba kafé, kuda ai-horis ne’ebé fó mahon ba kafé, no espansaun ba plantasaun foun ne’ebé presiza ai-horis hamahon kafé, no konservasaun kafé laku-ten.
osan millaun $6,4 sei fahe ba parte rua, sea sei ezekuta 37% no map sei ezekuta 63%.
tuir governante ne’e, atu halo espansaun ba kafé iha dokumentu inísiu hamutuk ektare 10.000 ba tinan ida-ne’e.
iha fatin hanesan, ministru map, pedro dos reis, hateten, alvu ba orsamentu ratifikativu ne’e sei haree liu fatin ne’ebé istórikamente sira ne’ebé antes ne’e kafé iha maibé tanba okupasaun indonézia ema ta’a hotu no kuda fali ai-teka.
“entaun sei hasai fali ai-teka sira ne’e hodi halo fali espansaun ba pre-kondisaun atu nune’e bele halo espansaun. agora daudaun ita-nia kafé ne’ebé ita identifika ne’e hamutuk ektare 59.000 maibé ita identifika mós katak iha área barak mak sei fó oportunidade atu halo espansaun ba kafé,” nia tenik.
prezidente grupu parlamentár mulher timor-leste (gpmtl), lídia norberta, husu ministéiru saúde (ms) atu aumenta fasilidade sira iha ospitál hodi atende pasiente ligadu ho kazu moras dengue ne’ebé agora númeru aas.

  kazu dengue sa’e ba 835 no mate na’in-16
haree ba kazu númeru dengue ne’ebé makaas mak membru gpmtl iha segunda (24 janeiru 2022) hola inisiativa hala’o fiskalizasaun hodi observa direta kondisaun iha hospitál nasionál guido valedares (hngv), sentru saúde formosa no sala izolamentu vera cruz.
deputada lidia norberta hateten, dehan informasaun ne’ebé hatudu katak númeru moras dengue aumenta dezde iha natál to’o agora iha mós ema balun lakon vida no médiku sira konsidera hanesan surtu ida.
‘’horisehik (segunda, 24/01) ami ba vizita haree númeru aumenta maibé kondisaun infraestrutura ita-nian hngv la sufisiénte duni atu bele akomoda pasiente barak ne’ebé iha. ami nota iha ne’ebá kama ida bele akumula labarik na’in-rua ka tolu,” deputada lidia norberta, levanta iha plenária parlamentu nasionál hafoin hala’o fiskalizasaun hodi observa direta kondisaun iha hospitál nasionál guido valadares, sentru saúde formosa no sala izolamentu vera cruz, tersa ne’e.
maske nune’e, nia informa, iha hngv sala emerjénsia no pediátria ne’e nakonu ho pasiente to’o hngv buka fali espasu balun iha hngv rasik maibé kontinua fatin la to’o no sira klasifika pasiente ne’ebé presiza atendimentu ba pasiente moderadu ho kmaan uitoan transfere ba iha sentru saúde formosa no vera cruz.
“maibé ami horisehik ba iha sentru saúde formosa, iha kama ida-rua mamuk maibé espasu kondisaun ladun di’ak. ba fali sentru saúde vera cruz, ita haree katak ninia espasu, fasilidade no atendimentu di’ak,” nia hateten.
iha fatin tolu ne’e hanesan hngv, sentru saúde formosa no sentru saúde vera cruz hatudu nafatin rekursu médiku sira iha maibé la sufisiente atu atende situasaun sira hanesan ne’e.
kestaun ne’ebé membru gpmtl nota mak la’ós médiku sira laiha kapasidade maibé forsa mak la to’o atu atende situasaun ida-ne’ebé ita konsidera hanesan surtu.
tanba ne’e, husu governu presiza aumenta tan ventiladór iha sala pediátria iha hngv, monitór ba oksijéniu nian, apoiu rekursu umanu ba iha hngv no sentru saúde formosa ho vera cruz tanba médiku sira iha ne’ebá haree sira la halo rotasaun tenke sakrifika an loron-kalan halo servisu, nune’e presiza aloka rekursu umanu sufisiente ba ida-ne’e.
nune’e mós, makina reajente presiza bele aumenta tán, aumenta númeru kama, aumenta ai-moruk, hadi’a haris-fatin ka hadi’a instalasaun sira iha sentru saúde formosa no mákina ajuda ofisiál laboratóriu hodi bele fasilita sira-nia analiza ho lais.
“vizita fatin tolu ne’e se bele makina sira-ne’ebé importante governu presiza halo akizisiun hodi hola tau mós ospitál iha munisípiu sira, tanba agora dadaun hngv simu mós pasiente sira hosi munisípiu sira tanba de’it kondisaun iha munisípiu balun laiha,” nia dehan.
governu tenke haree didi’ak kondisaun alimentasaun ba pasiente sira tanba kantina ne’ebé kompañia sira halo no tein ba pasiente sira, dalaruma ho kondisaun ladún di’ak tanba pasiente moras hahán mai malirin ona.
“nune’e se bele haree kantina ba labarik sira hanesan kompañia dalaruma fó sasoro ba labarik sira to’o iha ne’ebá malirin tanba nia maneira konserva dalaruma ladi’ak. maibé se iha kantina hanesan daudaun iha sentru saúde vera cruz iha ona kuziña no kantina ida iha kotuk, no se bele aselera prosesu hodi kompañia bele fornese ho di’ak mós ba pasiente sira,” nia dehan.
aleinde ne’e, atu atende ba kazu moras dengue ne’e, minsitériu saúde (msi) prepara ona fatin tasi-tolu hanesan sala internamentu bakazu kmaan no kondisaun iha lahane bainhira iha pasiente bele aloka kedas.
deputada fretilin ne’e husu ms presiza haree mós aloka ona orsamentu ba tinan 2023 hodi haree ba iha espasu ne’ebé iha hngv no ms presiza transforma sentru saúde vera cruz transforma sai osptiál munisipál.
 pn sei halo debate urjénsia ho ms kona-ba kazu dengue
xefe estadu maiór jenerál falintil-forsa defeza timor-leste (f-fdtl), tenente jenerál falur rate laek, kuarta ne’e hala’o sorumutu dahuluk hafoin simu pose ho prezidente repúblika, francisco guterres lú olo, hodi ko’alia kona-ba faze tranzisaun komandu ne’ebé la’o ona.

 pr fó pose ba coliati-klamar fuik asume vise xefe estadu forsa armada
“asuntu prinsipál ko’alia kona-ba faze tranzisaun komandu hanensan ita hatene horisehik mak vise xefe maiór jenerál ho xefe estadu maiór forsa armada simu pose. hafoin halo mudansa, preparativu komandu halo diretivu inisiál sira ba atividade no programa saida mak atu halo,” tenente jenerál falur rate laek hateten ba jornalista sira hafoin ramata sorumutu ho xefe estadu, iha palásiu prezidensiál nicolau lobato, bairu pite, dili, kuarta ne’e.
planu no programa ne’ebé atu implementa mak prevee tiha ona liu hosi orsamentu jerál estadu (oje) 2022, tan ne’e sorumutu ne’e tenente jenerál fó situasaun atuál f-fdtl nian ba iha prezidente repúblika nu’udar komandante supremu forsa armada nian.
durante sorumutu, pr lú-olo hato’o mensajen ba membru f-fdtl hotu atu mantein dixiplina operasionál no mantein prontidaun.
enkuantu, iha loron 13 dezembru 2021, deputadu sira iha parlamentu nasionál liuhosi diskusaun espesialidade ba proposta lei orsamentu jerál estadu (oje) 2022, aprova millaun $25,527,233 ba falintil-forsa defeza timor-leste (f-fdtl) ho rezultadu votasaun a-favór 52, kontra 0 no abstensaun 12.
orsamentu ba tinan 2022 ne’e, aloka ba saláriu vensimentu $10,756,000, bens servisu $14,771,233, kapitál menór, kapitál dezenvolvimentu no transferénsia públika laiha, no hosi orsamentu ne’e sei finasia ba programa tolu, sub-programa lima no atividade 11.
programa defeza nasionál prevee $22,930,372, programa boa-governasaun no jestaun instituisionál prevee $2,566,861 no programa igualidade jéneru no inkluzaun sosiál prevee  $30,000.
programa defeza nasionál ho nia sub-programa defeza militár nia atividade mak garante misaun operasionál f-fdtl, moderniza infraestrura no ekipamentu militár.
sub-programa rekursu umanu ba prestasaun servisu ho nia atividade jestaun rekursu umanu  ba prestaun servisu.
ba programa boa-governasaun no jestaun instituisionál ho nia sub-programa rua no atividade haat.
entretantu, programa igualidade jéneru no inkluzasaun sosiál ho nia sub-programa implementasaun nap-rezolusaun 1325 (2000) onu kona-bá wps ho nia atividade estabelese unidade jéneru, aspeitu integradu jéneru iha kuríkulu, promove lideransa no kapasidade feto iha f-fdtl, sensibilizasaun motiva feto iha militár no implementasaun abordajen integradu igualidade jéneru.
xefi suku aisirimou, munisípiu aileu vila, sabino lere, hatete suku ne’e simu ona materiál sensitivu no la’os sensitivu ba eleisaun prezidensiál husi sekretariadu tékniku administrasaun eleitorál (stae).

“materiál sira ne’ebe aban atu utiliza ba eleisaun ne’e, foin tama mai iha tuku 12:00. materiál sira ne’e entrega husi ekipa stae, ba aldeia lima. iha fatin ne’e iha sentru votasaun mak, sede suku aisirimou, besilau, sarlala no aitohularan”, hateten sabino lere ba jornalista iha nia kna’ar fatin, aisirimou, munisípiu ailéu villa, sesta ne’e.
nia informa, antes ne’e autoridade suku hala’o ona enkontru ho ekipa stae hodi prepara fatin votasaun no materiál ba eleisaun prezidensiál ne’ebé sei hala’o iha loron 19 marsu tinan 2022.
“sede suku aisirimou rasik, ami simu husi aldeia rua, ne’ebé sei konsentra iha ne’e. aldeia tolu seluk sei ba iha idak-idak nia aldeia tanba sira nia distansia dook husi suku”, nia deklara.
nia hatutan, materiál refere agora dadauk rai iha eskola fatin no membru eskuadra pntl aileu mak fó seguransa másima hodi asegura materiál sensitivu no la’ós-sensitivu hirak ne’e.
“suku aisirimou iha totál populasaun 3.422, husi labarik to’o ema bo’ot. maibé sira ne’ebé mak atu tuir eleisaun, stae seidauk fó lista mai”, nia dehan.
sabino hatutan tan katak kada tinan kuandu loron eleisaun, stae fó lista antes eleisaun maibé iha tinan ida ne’e suku aisirimou seidauk simu lista votante husi stae. nune’e hafoin eleisaun hotu foin bele hatene totál votantes ne’ebé  partisipa  eleisaun.
eletricidade de timor-leste, empreza públika (edtl, e.p), segunda ne’e, selebra akordu servisu ho institutu petróleu no jeolojia, institutu públiku (ipg,i.p sigla portugés) no institutu jestau ekipamentu, institutu públiku (ige, i.p, sigla portugés) hodi fornese servisu di’ak liután ba públiku.
“iha sira-nia (edtl) servisu loron-loron atu serbí ita-nia rain ne’e sira presiza apoia rua, ezemplu ige nia servisu karik halo intervensaun iha kondisaun emerjénsia ruma ba fasilidade ne’ebé edtl jere hela. enkuantu kona-ba torre ne’ebé sei estabelese presiza apoia hosi ipg tanba sira mak iha knaar atu haree katak rai sira ne’e iha duni kondisaun ka lae, ne’ebé liuhosi akordu ne’e bele fasilita servisu edtl di’ak liután,” ministru obra públika, abel pires da silva, hateten hafoin asiste instituisaun tolu asina akordu, iha salaun mop, caicoli.
 edtl, e.p hahú instala iluminasaun iha estrada protokolu
nia dehan, durante ne’e apoia servisu sira ne’e la’o hela maibé atu kontinua di’ak liután presiza liuhosi akordu servisu ida.
iha biban hannesan, prezidente konsellu administrasaun edtl, e.p, paulo da silva, reforsa, asina akordu ne’e atu formaliza kooperasaun ne’ebé antes ne’e hala’o ona.
“ho nune’e presiza legaliza ho baze legál ruma, nune’e sai mata-dalan hodi guia ita halo servisu di’ak liután,” nia akresenta.
aleinde ne’e, nia konsidera akordu ne’ebé halo ho ige importante tebes tanba durante ne’e halo ona servisu lubuk hodi apoia másimu, liuliu iha situasaun emerjénsia sira liga ho torre sira ne’ebé  krítiku tebes iha territóriu laran.
“tanba ne’e sei iha nesesidade lubuk ida hodi haree hamutuk ba oin, inklui transportasaun mákina pezadu sira no mós formasaun kona-ba mekánika, ho servisu sira ne’e sai razaun ba ita iha kooperasaun”, nia dehan.
enkuantu ho ipg, presiza kolaborasaun tanba edtl iha hanoin atu harii torre no parke ba enejia iha futuru, tanba torre sira daudaun ne’e krítiku entaun presiza iha estudu jeolójiku ida kona-ba rai no fatin sira.
“nune’e ami bele hetan rekomendasaun ba fatin sira ne’ebé seguru tanba daudaun torre sira ne’ebé lokaliza iha territóriu timor ameasadu no susar tebes ba ami atu haree tanba laiha koñesimentu kona-ba kualidade rai no fatin sira,” nia subliña.
estatutu edtl hatúr katak bainhira hakarak halo kooperasaun tenki legaliza ho nota entendimentu ida no hetan autorizasaun hosi ministériu tutela.
vise prezidente komisaun nasionál eleisaun (cne-sigla portugés), domingos barreto, hateten pergunta ba debate públikune’ebé sei husu ba kandidatu prezidente repúblika (pr) períodu 2022-2027 hamutuk na’in-16 ne’e sei fahe ba sesaun tolu.

debate publiku ne’ebé cne realiza ne’e, sei hala’o iha hotel novo torismo ne’ebé gmntv sei halo trasmisaun direta iha tuku 20h00-24h30 kalan, ne’ebé sei modera hosi moderadór expedito dias ximenes.
“iha debate ne’e ita fahe ba sesaun tolu (3). sesaun dahuluk husu pergunta ba kandidatu hotu-hotu hanesan ho lian tétun. sesaun daruak kandidatu sei dada rifa maibé pergunta ne’ebé lahanesan no sesaun datoluk mak pergunta hanesan ba kandidatu hotu-hotu ho lian portugés depois ikus liu mak lia-tatoli ka mensajen hosi kandidatu sira,” domingos barreto hateten ba agência tatoli, via telefónika, tersa ne’e.
vise prezidente ne’e hatutan, pergunta ba kandidatu pr períodu 2022-2027 ne’e elabora hosi sosiedade sívil no akademista sira hamutuk pergunta 100-resin, hafoin ne’e ekipa cne halo selesaun to’o hela de’it pergunta 16, maibé pergunta hirak ne’e ba sesaun dada rifa nian.
tuir nia, kandidatu prezidente repúblika hotu-hotu sei partisipa iha debate públiku ne’e tanba kandidatu hirak ne’e mai atu hato’o sira-nia programa no kompromisu polítiku ba eleitor sira iha rai-laran nomós iha rai-li’ur.
“ami prepara hotu ona fatin no ami fiar katak sira sei marka prezensa hotu iha debate ne’e, tanba ami seidauk simu informasaun kona-ba kandidatu balun la partisipa. kandidatu pr sira tenke mai no sei laiha reprezentante ida hosi kandidatu tanba bainhira sira manán, sira na’in rasik mak sei lidera no sai prezidente repúblika,” nia informa.
entretantu antes ne’e, prezidente cne, josé agostinho da costa belo, hateten, pergunta ba kandidatu pr ne’e la’ós moderadór expedito dias ximenes mak elabora ka iha debate ne’e moderadór sei la dezenvolve no bazea de’it ba pergunta ne’ebé sosiedade sivil no akademista sira elabora no prepara ona.
ajenda debate públiku
debate públiku ba kandidatu prezidente repúblika 2022-2027. imajen/espesiál.
ajenda ba debate públiku entre kandidatu prezidente repúblika períodu 2022-2027, iha tersa (15 marsu 2022), iha hotel novo torismo, dili.
primeira parte
iha tuku 16h30-17h30, komisaun organizadora rejistu bapartisipante sira
iha tuku17h30-18h30, komisaun organizadora oferta jantar ba konvidadu sira
iha tuku 18h30-19h30, entrevista ho kandidatu prezidente reúblika 2022-2027
iha tuku 18h30-20h00, kandidatu prezidente repúblika sa’e ba palku leten
iha tuku 20h00-24h00, debate públiku ne’ebé modera hosi moderadór
sekuénsia ba programa debate
iha tuku 20h00-20h20, komisaun organizadora sei lee sai regulamentu debate; cmntv sei fó sai perfil hosi kandidatu prezidente repúblika sira; orasaun ne’ebé sei lidera hosi pe. angélo salsinha; hino nacional; liafuan bem-vindu no abertura ofisiál ba debate hosi prezidente cne, josé agostinho da costa belo.
iha tuku 20h00-24h00, debate entre kandidatu prezidente repúblika ne’ebé modera hosi expedito dias ximenes.
terseira parte
iha tuku 24h00-24h30, enseramentu hosi komisaun organizadora.
portavoz organizasaun fitun timor-leste, bernardino dos reis tilman, apela membru hotu iha territóriu atu hili kandidatu prezidente repúblika periódu 2022-2027 iha eleisaun prezidensiál ne’ebé sei realiza iha 19 marsu tinan ne’e, tuir ida-idak nia konsiénsia rasik.

portavoz ne’e hateten, relasiona ho eleisaun prezidensiál ne’ebé mosu kandidatu timor-oan na’in-16, liu-liu ho figura lidér nasionál na’in-haat hanesan josé ramos horta, francisco guterres lú olo, rogeiro tiago lobato no lere anan timur, mak dirasaun nasionál organizasaun fitun tetu ho kle’an no defisíl atu apoiu ba kandidatu ida.
“dirasaun nasionál organizasaun fitun apela ba membru hotu iha territóriu timor-leste hanesan autoriza membru hotu bele ba partisipa iha palku polítika hanesan sidadaun tuir konstituisaun artigu 46 alínea 1, no bele hili kandidatu prezidente periódu 2022-2027 ne’ebé mai hosi partidu polítiku ka indepedente tuir ida-idak nia konsiénsia rasik,” protavoz bernardino dos reis hateten liuhosi konferénsia imprensa ba jornalista sira iha sede organizasaun fitun, iha bebonuk, kinta ne’e.
tanba ne’e, nia husu membru hotu kontribui ba pás no estabilidade iha timor-leste atu povu bele hakmatek hodi partisipa iha eleisaun prezidensiál 2022 ho livre no responsabilidade.
nune’e, nia apela ba membru hotu atu labele utiliza atributu organizasaun fitun hodi apoiu ka inklina ba kandidatu prezidente repúblika ruma iha períodu konsolidasaun ka kampaña aberta no deklarasaun apoiu ba kandidatu prezidente ruma.
“dirasaun nasionál organizasaun fitun sei kolabora ho parte seguransa iha munisípiu 12 inklui rejiaun administrativa espesiál oé-cusse ambeno (raeoa) atu vijilánsia no halo atuasaun ba aktu membru ne’ebé movimentu hodi uza atributu organizasaun fitun iha kampaña,” nia hateten.
se membru ruma utiliza atributu organizasaun ba partisipa iha kampaña polítika ba kandidatu prezidente nian mak dirasaun nasionál organizasaun alerta ba parte seguransa no komisaun nasionál eleisaun (cne, siglá portugés) hodi atua tuir lei ne’ebé vigór.
prezidente organizasaun fitun, salvador tilman, klarifika iha informasaun ne’ebé fó sai katak foin lalais iha membru organizasaun balun iha munisípiu balun hodi deklara ne’ebé lori mós atributu organizasaun apoiu kandidatu balun, ida-ne’e laiha kuñesimentu hosi dirasaun nasionál organizasaun nian.
organizasaun fitun timor-leste, hanesan organizasaun rezisténsia ne’ebé harii hosi saudozu armando da silva ‘mau surik murak rai’ iha 20 abríl 1988, ne’ebé hetan rekuñesimentu hosi komandu luta, kay rala xanana gusmão, iha 20 agostu 1990.
tuir dadus, organizasaun fitun daudaun ne’e iha membru hamutuk 81.215 iha munisípiu 12 inklui iha rejiaun administrativa espesiál oé-cusse ambeno (raeoa).
vise ministru administrasaun estatál (mae), lino de jesus torrezão, hateten mae no ajénsia kooperasaun internasionák korea (koica, sigla inglés) hametin programa saemoul undong ba komunidade ne’ebé iha área rurál hodi hakbi’it no hasa’e ekonómia sidadaun iha aldeia sira iha munisípiu aileu nian.

 programa saemaul undong fó benefísiu ba povu lautém
“ha’u iha esperansa ho respetiva boot no formasaun ba saemoul undong iha ona ne’e, sira sei hakaas-an hodi servisu makaas, oinsá atu bele sensibiliza komunidade ne’ebé iha área rurál hodi hakbiit no hasa’e ekonomia sidadaun iha aldeia sira iha munisípiu aileu,” lino de jesus torrezão hateten ba jornalista sira, hafoin hasoru malu ho vise diretór saemaul undong (smu) korea, hyeon-ju lee, 
asistentente jerente smu, jeong hyup lee, jerente hosi ministériu interinu korea, changgi son no kyeogun son, 
iha salaun mae colmera, kinta ne’e.
espera katak sei susesu tanba iha ona referénsia ba programa saemoul undong ne’ebé hahú hosi munisípiu lautém. programa saemoul undong hanesan movimentasaun iha aldeia no bele halo koparasaun boot ho programa nasionál dezenvolvimentu suku (pnds).
 governu tl agradese governu korea súl ba apoia programa saemaul undong
pnds hatuur-an iha suku maibé saemoul undong halai liu ba aldeia, atu bele hakbiit ekonomia povu sira kbiit laek iha aldeia atu hasa’e sira nia ekonómia sai di’ak liután.
iha nia deferensia boot liu ho pnds tanba programa saemoul undong fó osan tomak ba grupu komunidade mak atu jere no ezekuta rasik, nune’e bele hakbiik ekonómia sa’e liután no osan fila ba komunidade.
programa saemoul undong hala’o to’o tinan liman nia laran, tina-tinan sira hetan $20 mill no aldeia ida tinan liman nia laran ne’e, nia bele hetan rihun $100.
koordenadora programa seamoul undong iha tl, idelta maria rodrigues, informa programa saemoul undong prosesu armonia iha timor leste, la’ós buat fasil atu hetan lalais. saemoul undong implementa dahuluk iha munisípiu lautém ne’ebé sai hanesan esperiénsia ba governu timor-leste atu bele iha kompromisu atu hala’o, liuhosi dekreitu-lei númeru 23/2021.
programa saemoul undong nu’udar programa foun ne’ebé mak estabelese iha viii governu konstituisional kontinuasaun ba programa uluk halo hosi mae no ninia dekretu-lei maihusi viii governu konstituisionál.
“ami iha rekursu limitadu maibé iha konfiansa, tanba governu iha ona dekretu-lei atu bele fó forsa ba aldeia sira-ne’ebé iha área rurál,” nia hateten.
 kada tinan, saemaul undong aloka orsamentu $20 mill ba komunidade
programa saemoul undong ne’ebé korea finansia besik finaliza ona
prezidente komisaun nasionál eleisaun (cne-sigla portgés), josé agostinho da costa belo, hateten iha kinta (17/03) cne estabelese no lansa sentru mídia atu fasilita jornalista no fiskál sira atu akompaña apuramentu ba bulletin votu.

“fatin sentru mídia sufisiente hela ba jornalista no fiskál kandidatu sira-nian tanba ita hetan apoiu fasilidade hosi governu japaun no porgama nasaun unida ba dezenvovlivmentu (undp-sigla inglés), hodi bele fasilita jornalista no fiskál sira tuir apuramentu ba buletin votu sira,” prezidente cne ne’e hateten ba jornalista sira, hafoin partisipa iha lansamentu tabulasaun nasionál, iha salaun cne, dili, kinta ne’e.
faslidade ne’ebé povu japaun fó apoiu ne’e bele utiliza hodi halo servisu ba apuramentu buletin votu ho di’ak liután, nune’e públiku bele akompaña liuhosi portal no bele hatene sira-nia respopnsabilidade ba sira-nia votu.
“aban bainrua ita fó sai rezultadu no apuramentu ne’e ita sei uza sentru midia tanba ita-nia fatin preparadu hodi fó sai rezultadu. hosi ne’e mak ita-nia públiku sira bele akompañia no liuhosi websita ne’ebé ita lansa ona no liuhosi ekran tanba sira bele hatene no responsabilidade ba sira-nia votu ne’ebé mak sira fó ona,” nia hateten.
 cne-undp-governu japaun lansa sentru tabulasaun nasionál
prezidente konsellu administrasaun autoridade portuáriu timor-leste, institutu públiku (aportil, i.p) sesante, flávio cardoso neves, klarifika razaun nia parte lakohi asina pagamentu ba ró-ahi kmp tranship ii, tanba lakohi tama prosesu judisiáriu.
“atu klarifika, la’ós lakohi asina maibé la prosesa pagamentu ho razaun tanba prosesu ne’e órgaun judisiáriu sira halo hela sira-nia serbisu, tanba ne’e ha’u-nia pozisaun klaru, ita bele halo asaun balun maibé hein lai pareser ruma hosi komisaun antí-korrupsaun (cac, sigla portugés) no ministériu públiku (mp), tanba dokumentu sira foti hotu ona. tanba ne’e, tenki hein prosesu ne’ebé la’o ona. ha’u fó ezemplu, kuandu halo pagamentu derrepente pareser hosi entidade rua ne’e katak selu de’it balun, entaun  problema boot no ita labele halo buat ida tanba osan tama ona iha empreza nia konta bankária,” flávio cardoso hateten ba agência tatoli, via telefónika, tersa ne’e.
 lamartino de oliveira troka flávio cardoso lidera aportil, i.p
antes ne’e, iha semana hirak liubá, primeiru-ministru (pm), taur matan ruak, hasai despaixu numeru 004/pm/1/2022, hodi ezonera membru konsellu administrasaun aportil, i.p, kompostu hosi flávio cardoso neves hosi kargu prezidente, josé madeira marques hosi vogál i, joana ribeiro hosi kargu vogal ii.
nune’e, prezidente sesante konsidera, pozisaun ne’ebé nia asume hanesan konfiansa polítika, tanba ne’e bainhira governu la konkorda ho nia aktu, maka entidade kompetente iha kompeténsia tomak atu foti desizaun.
antes ne’e, flávio cardoso, konfesa katak, nu’udar prezidente konsellu administrasaun, nia parte haruka ona karta ba cac hodi husu pareser ruma, maibé ikus mai hetan resposta ho karta, ne’ebé haruka halo koordenasaun ho mp.
 cac iha faze analiza pedidu aportil ba pagamentu ró tranship ii
“tanba ne’e ha’u la halo asaun ruma, tanba cac mak halo asaun buska, ha’u labele interven prosesu iha ministériu públiku. tanba ne’e, ha’u la halo no problema la’ós asina pagamentu tanba kontratu, invoice ne’e ministru mak asina hotu, maibé orsamentu ne’e iha aportil, maibé funsionáriu sira sente la seguru atu halo pagamentu, ha’u labele interven hodi obriga sira halo pagamentu. ha’u nu’udar jestór, ezekuta ne’e tékniku sira, maibé sira la halo asaun, ha’u mós laiha kbiit atubele obriga,” nia esklarese.
la halo manutensaun ba ró-ahi berlin nakroma
aleinde ne’e, prezidente konsellu administrasaun sesante esklarese, prosesu halo manutensaun ró-ahi berlin nakroma la’ós lori tempu badak, maibé tenki liuhosi prosesu international competitive bidding (icb), ne’ebé prosesu lais liu fulan-tolu.
“ita konsege loke konkursu iha maiu 2021 no tama outubru iha empreza ida mak manan. ha’u hakarak klarifika katak, konsellu administrasaun asume pozisaun ne’e iha tinan 2019 nia-klaran ona, ami ba jere orsamentu restu no iha tinan 2020 orsamentu laiha tanba xumba iha parlamentu nasionál, ne’ebé labele halo atividade ruma tanba laiha orsamentu. tanba ne’e ró  fila hosi manutensaun iha dezembru 2020 mak avaria. nune’e, tama iha tinan 2021 iha kondisaun estadu emerjénsia no serka sanitária, ne’ebé labele obriga funsionáriu sira tama serbisu,” nia haktuir.
nia mós argumenta, razaun la haruka ba halo manutensaun la’ós impede no laiha kbiit, maibé  nasaun ne’ebé atu simu halo manutensaun ró, implementa hela lockdown momentu ne’ebá tanba situasaun pandemia.
“hanesan oportunidade ida atu hadi’a jestaun berlin nakroma ne’e, tanba tinan 15 ona tripulante sira hanesan ema estranjeiru, tanba ne’e maka tenta ho situasaun ne’e ho prezensa ró berlin-ramelau hodi hadi’a jestaun,” flávio akresenta.
enkuantu, flávio cardoso la marka prezensa durante seremónia pose ba membru konsellu administrasaun aportil, i.p tanba hetan konvite iha tempu ne’ebé besik atu realiza ona seremónia.
“ha’u hetan informasaun katak ha’u tenki marka prezensa hodi hato’o liafuan ruma, maibé hetan iha tempu besik ona realiza seremónia, tanba ne’e ha’u la partisipa la’ós tanba hirus ka la satisfeitu ho desizaun ne’ebé halo mai ha’u, maibé bainhira loron-rua ka tolu antes hateten ba ha’u, konserteza ha’u bá,” nia dehan.
flávio cardoso neves no membru konsellu administrasaun aportil, i.p antes ne’e simu pose iha loron 03 juñu 2019, ne’ebé mandatu sei termina iha tinan 2022 nia laran.
primeiru-ministru (pm), taur matan ruak, no membru governu relevante realiza diálogu komunitáriu iha munisípiu ainaro, ne’ebé iha ámbitu ne’e husu atu autoridade no komunidade lokál ajuda implementa programa nasionál iha tinan ne’e.
“ha’u hakarak husu ajuda implementa projetu uma kbiit laek (ukl), ne’ebé tinan 2021 prevee osan millaun $23 hodi halo uma 1.230-resin no tinan ne’e prevee tan millaun $71, ne’e ita boot sira implementa hotu ka lae, projetu ne’e transforma hosi uma mdg’s. ita avansa modelu foun ne’ebé hakarak susesu tenki ho kontribuisaun autoridade lokál sira,” xefe governu hateten liuhosi diálogu komunitáriu, iha salaun parokiál ainaro, segunda ne’e.
 konstrusaun ukl iha territóriu nasionál atinje ona 96%
programa harii ukl governu serbisu ho autoridade lokál sira, nune’e loron ida sei entrega tomak poder iha munisípiu hodi tau-matan ba prosesu tomak.
projetu seluk mak cesta bázika ne’ebé mai hosi meta governu ne’ebé ‘povu kuda governu sosa’.
“ha’u ba fatin-fatin populasaun kestiona ida-ne’e, tanba la tuir meta governu nian, katak la sosa produtu. ho ida-ne’e iha tinan 2021 tau osan ba programa cesta bázika millaun $70 tenke sosa foos, maibé foos la to’o no agora prevee tan millaun $80. tanba ne’e maka husu atu halo to’os no natar atu governu sosa,” nia akresenta.
alende ne’e, governu mós daudaun iha hela implementasaun programa seguransa alimentár, ne’ebé apoia kbiit laek sira ho rendimentu kiik.
 ema hamutuk 50.000 sai ona benefisiáriu programa seguransa alimentár
“uluk ne’e parte igreja mak lori tuir hahán ba populasaun ne’ebé hahán laiha maibé agora governu kria programa ida atu fó apoiu no hahán sira ne’e mai hosi ne’ebé? tenki sosa populasaun nia produtu. tanba populasaun kestiona beibeik katak sira kuda maibé governu la sosa,” nia dehan.
xefe ezekutivu konsidera liuhosi programa agrikultór sira bele aumenta rendimentu família, tanba populasaun timór 70% mak serbisu iha to’os no natar.
“ha’u haree iha fatin barak joven sira iha inisiativa rasik halo to’os, tanba foin lalais ha’u vizita viqueque ha’u hasoru joven lubuk ida halo to’os, balun kuda lis mutin no mean, bombai, no seluk tan, ne’ebé kada kolleta tonelada lima. ha’u kontente loos tanba timor-oan hadomi produtu rasik,” pm tenik.
daudaun ne’e, kada fulan populasaun iha territóriu konsumu foos tonelada 11.000-resin, enkuantu produsaun hare kulit kada tinan tonelada 60.000-resin, ne’ebé bainhira kompila ba foos tonelada 30.000.
“ne’e han fulan-tolu de’it foos laiha ona, tanba ne’e bainhira populasaun hasa’e produsaun rai-laran no hamenus importasaun bele poupa osan ba rai-li’ur. entaun iha programa ne’e (seguransa alimentár), ha’u husu komunidade no autoridade lokál apoia governu implementa, nune’e tinan oin bele husu tan osan,” nia dehan.
iha biban hanesan, ministru administrasaun estatál (mae), miguel perreira de carvalho, hateten, orsamentu ba programa ukl ne’ebé governu prevee ba tinan 2022 hamutuk $71, ne’ebé kada suku sei konstrui uma entre 9 to’o 10.
“ita la diskute kuantidade ba aldeia no suku, tanba parlamentu husu atu halo tuir númeru ne’e, ne’ebé durante implementasaun sira sei tun ba halo fiskalizasaun,” ministru argumenta.
iha tinan 2021, ainaro halo de’it uma 63, ne’ebé balun seidauk hotu, enkuantu iha tinan 2022 sei hetan ukl 208.
“ne’e númeru boot tebes, ne’ebé rekoñesimentu governu nian mak atu hasa’e insentivu autoridade lokál sira nian, nune’e liuhosi programa governu bele dezenvolve suku,” nia tenik.
aleinde ne’e, membru ezekutivu ne’e dehan, kustu konstrusaun ukl iha foho ramelau hun sei la hanesan ho iha ainaro villa, tanba fatin sira ne’ebé laiha asesu estrada sei buka solusaun tanba ukl balun seidauk halo tanba dalan ladi’ak.
prezidente komisaun nasionál eleisaun (cne-sigla portugés), josé agostinho da costa belo, informa rezultadu enkontru ekstradionáriu entre governu, órgaun eleitorál, reprezentante kandidatu prezidente repúblika (pr), atu realiza eleisaun prezidensiál 2022 iha austrália ne’e sei hein desizaun hosi tribunál rekursu.

 cne deside la realiza eleisaun prezidensiál iha austrália
“ohin iha ne’e hato’o hotu ona ita-nia hanoin no orsida ita hotu ne’ebé iha ne’e, sei asina akta ida katak ita hotu hein de’it desizaun hosi tribunal rekursu. karik tribunál rekursu dehan realiza ita simu, no karik la realiza totál ita hotu tuir de’it desizaun no ita tuur hakmatek,” josé agostinho da costa belo hateten iha enkontru ekstradionáriu, iha salaun laline, larigutu, iha cne colmera, dili, tersa ne’e.
prezidente cne hateten, artigu, argumentu no hanoin ne’ebé ohin parte hotu hato’o sai referénsia ida ba cne hodi bele hakat tuir.
tanba, tuir karta deliberasaun cne 05/iii/2022, kuarta-feira, 2 de março de 2022, kona-ba apresiasaun ba prosesu estabelesimentu sentru votasaun iha diáspora austrália atu la realiza eleisaun 2022.
atu la realiza eleisaun prezidensiál 2022 ne’e, parte tribunál rekursu notifika ona cne inklui partidu polítiku mós la konkorda entaun ohin cne bolu parte hotu hodi rona opiniaun no deside atu hein de’it desizaun hosi tribunál rekursu.
maske seidauk iha desizaun hosi tribunál rekursu maibé vise-ministru administrasaun estatál (mae), lino de jesus torrezão, hateten, governu tenke realiza eleisaun prezidensiál 2022 iha austrália.
“opiniaun hotu ita rekorda ona no hein desizaun tribunál rekursu no hanesan reprezentante governu nian, ha’u reafirma katak stae prontu realiza eleisaun iha austrália no segunda tenke aranka bainhira rezultadu mai mak tribunál deside ida-ne’ebé mak loos no sala,” nia dehan.
tuir nia, presiza hatene mós kona-ba dever síviku ba kada eleitór nian tanba ne’e governu liuhosi stae prontu realiza eleisaun iha austrália, no uza nafatin lista eleitór ne’ebé uza ikus iha eleisaun 2018 nian.
diretór jerál sekretariadu tékniku adminitrasaun eleitorál (stae), acilino manuel branco, hateten hotu-hotu hein desizaun hosi tribunál rekursu maibé stae nafatin esforsu hodi halo preparasaun ba eleisaun prezidensiál 2022.
“ita hein desizaun hosi tribunál rekursu maibé ami tékniku nafatin halo preparasaun ba realizasaun eleisaun prezidensiál iha austrália no iha loron 14 marsu ekipa tékniku tenke transporta ona materiál ba austrália,” nia dehan.
komisáriu cne, olavio almeida, argumenta katak eleisaun prezidensiál ne’e bele realiza maibé bainhira eleitór ida-nia naran laiha sistema sé mak sai responsabilidade no karik rezultadu eleisaun mak ema liu fali lista eleitór ne’ebé públika hosi stae, ne’e mós sai kestaun ida tanba bele dehan fraude ida.
 servisu nasionál ambulánsia no emerjénsia médika, institutu públiku (snaem, i.p, sigla protugés), prevee $997,141 hodi finansia programa rua, sub-programa haat no atividade 10 iha orsamentu jerál estadu (oje) 2022.
“ami prevee osan ho monante $997,141 no husu tan adisionál $200.000 atu selu ba profisionál saúde no funsionáriu ka kapitaun ró ambulánsia inklui halo manutesaun ba ró,” diretór servisu nasionál ambulánsia no emerjénsia médika, horacio sarmento da costa, hateten ba agência tatoli iha portu-dili, sesta ne’e. 
hosi montante orsamentu $977,141 ne’e fahe ba kategoria, salariu no vensimentu $50,963, bens servisu $851,178 no kapitál menor $75,000. 
orsamentu ne’e finansia ba programa rua, hanesan programa ho kodigu 510 kona-ba governasaun di’ak no jestaun institisionál ho alokasaun orsamentu $ 264,785 no programa kodigu 805 kona-ba saúde prevee osan $ 712,356.
iha programa jestaun institusionál ho nia atividade kona-ba jestaun veíkulu espesífiku saúde aloka $113,940 ho indikadór númeru veíkulu ambulánsia disponivél iha territóriu nasionál no hametin kontrolu kualidade ba atedimentu ambulánsia.  
“ita iha tinan 2022 la sosa ambulánsia tanba daudaun ambulánsia sufisiente,maibé ita iha meta atu kontrolu kualidade atendimentu ambulánsia sira iha territóriu nasionál,’’ nia akresenta.
 indonézia oferese ró ambulánsia ida ba ms
sekretáriu estadu juventude no desportu (sejd), abrão ‘nokosiku’ saldanha, sesta (28/1) ne’e lansa livru biologia (livru komplementár 10o ano de escolaridade) iha dalen portugés ne’ebé kompiladór ka manorin timor-oan sira kompila.
 livru manuál rezumu biolojia hanesan livru komplementár ba manuál ofisiál
livru komplementár ne’e kompila hosi profesór no profesora ne’ebé fó-hanorin matéria bilojia ba estudante sira mak hanesan jenina a. marçal, joão da costa, memensio sequeira freitas no vasco hornai.
sekretáriu estadu juventude no desportu, abrão ‘nokosiku’ saldanha, hateten nia sente kontente no la lakon tempu partisipa iha lansamentu livru bilogia ne’e, tanba haree ba mundu edukasaun no formasaun nian.
sekretáriu estadu juventude no desportu (sejd), abrão ‘nokosiku’ saldanha, sesta (28/1) ne’e lansa livru biologia (livru komplementár 10o ano de escolaridade). anito soares.
“ha’u sente la lakon tempu no ha’u sente manan duni esperiénsia no ha’u promete sei lori livru ne’e ba ko’alia ho ministru no vise-ministru edukasaun no ha’u orgullu liután bainhira rona profesór timor-oan sira mak hakerek no la’ós mai hosi bolseiru rai-li’ur, ida-ne’e orgullu boot liután,” sekretáriu estadu juventude no desportu ne’e hateten liuhosi ninia diskursu iha serimónia lansamentu ba livru biologia “100 ano de escolaridade”, iha salaun cpn artimide zatti (salesiano media center (smc) comoro.
tanba, tuir nia, siénsia iha espasu no iha ne’ebé de’it ema iha tanba iha siénsia liu-liu siénsia exata ne’ebé depende de’it metodolojia koñesimentu oinsá bele toma ida-ne’e.
nune’e, nia husu ba institutu nasionál sieénsia teknolojia (ict, sigla portugés) atu promove profesór sira-ne’ebé kreativu fahe sira-nia matenek liuhosi kompila ka hakerek livru.
“nune’e, ha’u husu ba inct atu promove profesór sira-ne’e. se ita lakon osan ba halo viajen estrajeiru ho kustu rihun $10 no rihun $5, nusa la atribui prémiu hanesan sé mak halo revizaun manuál nia hetan rihun $2 no rihun $6, hodi nune’e profesór sira bele iha motivasaun boot liután,” nia dehan.
iha biban ne’e, governante ne’e lori governu nia naran agredese no kongratula ba profesór na’in haat (4) ba inisiativa briliante no furak, hodi kompila livru biologia-livru komplementár 10o ano de escolaridade ne’e.
nune’e mós, aleinde kompila livru biologia, nia enkoraja ba profesór matemátika no fizika atu kontinua no kompleta siénsia iha timor-leste tanba investimentu iha siénsia no tékonolojia ne’e importante ba foinsa’e no estudante sira.
livru biologia (livru komplementár 10o ano de escolaridade) hakerek iha dalen portugés. imajen/espesiál.
“iha ha’u-nia diskusaun partidu polítika ni’an, ha’u halo intervensaun ida espesifikamente ba siénsia atu oinsá partidu polítiku sira hanoin kona-ba siénsia. tanba, iha momentu ne’ebá, ha’u halo referénsia ida ba ezame nasionál valór matemátika la to’o 7, ha’u preokupa hanesan joven ida, nune’, iha ha’u-nia intervansaun polítika ha’u husu estadu tenke seriu iha ida-ne’e. tanba, kapasidade joven no estudante sira laiha kona-ba siénsia mak nasaun ne’e moris iha irasionalidade,” abrão ‘nokosiku’ saldanha hateten.
nia fiar katak siénsia matematika mak indikadór maibé bainhira ema laiha ona prestasaun di’ak iha matemátika, ema sei moris iha irasionalidade tanba siénsia ajuda ema atu rasionaliza no koñese saida mak iha sira-nia an.
obra hosi timor-oan kreativu
jerente salesian media center (smc), pe. gui do carmo da silva, sdb, hateten ohin loron ne’e ba dahuluk iha istória públikasaun salesian media center (smc) ne’ebé realiza lansamentu ba livru edukasaun ho titlu biologia 100 ano de escolaridade.
“ita-boot sira haree iha parede oin, obra timor-oan na’in haat ba timoroan sira iha eskola sekundária. obra ida-ne’e mai hosi inisiativa timor-oan ne’ebé kreativu no badinas, timor-oan ne’ebé laran luak hakarak atu fahe sira-nia koñesimentu ho hirak ne’ebé presiza. nune’e, ho públikasaun ne’e, smc ne’ebé eziste ho vizaun no misaun atu haklaken maromak nia laran di’ak liuhosi esplorasaun matenek no arte ne’ebé nai kuda iha ema, ohin sente onradu hodi sai parseiru ida ba hekerek-na’in sira, hodi bele públika livru biologia ne’e,” pe. gui do carmo da silva hateten.
profesór ka kompiladór livru biologia “100 ano de escolaridade” hosi liman-karuk ba liman-kuana memensio sequeira freitas (eskola 12 novembru becora), jenina alves marcal (eskola finantil), joão da costa (eskola são pedro) no vasco hornay (eskola 10 dezembru). imajen/espesiál.
tanba ne’e, smc sente orgullu ho públikasaun ba livru ne’e, tan bele sai ona kanál ida ba promosaun obra matenek-na’in timor-oan sira ba nia maluk timor-oan seluk, tanba ho publikasaun ne’e bele motiva manorin-na’in sira seluk hodi hamoris obra barak liután, nune’e bele kontinua eleva kualidade mundu edukasaun iha rai doben timor-leste ne’ebé ema hotu hadomi no tau laran bá.
reprezentante kompiladór livru biologia, memensio sequeira freitas, hateten inisiativa kompila livru biologia ne’e tanba difikuldade ne’ebé profesórs sira enfrenta iha atividade ensinu, nune’e mós difikuldade ne’ebé estudante sira enfrenta iha sira-nia prosesu aprendizajen durante tinan 10 nia laran.
“tanba manuál ne’ebé ita iha emite hosi ministériu edukasaun hamutuk ho universidade ne’e kapaas ona maibé iha lakuna balun ne’ebé kleur la konsege aprezenta, entaun ita lori ona tinan 10 ba implementasaun utilizasaun livru ne’e no laiha tán livru seluk. entaun, ho inisitiava ami-nian ne’e hodi ajuda fó solusaun ruma ba defisénsia sira-ne’ebé ita iha,” nia esplika.
nia haktuir, prosesu kompila livru biologia ne’e hahú iha 01 juñu 2019 to’o 28 janeiru 2022 halo públikasaun, ne’ebé kompostu hosi unidade temátiku tolu (3) ho totál pájina hamutuk 184.
sekretáriu estadu juventude no desportu (sejd), abrão ‘nokosiku’ saldanha, hasai retratu hamutuk ho eskritór no jerense saelsian media center (smc) comoro. anito soares.
“entaun, livru ne’e hanesan ho manuál ofisiál ni’an, maibé ninia deskrisaun ne’e ami buka atu koloka buat ne’ebé iha manuál ofisiál laiha, entaun ami kompleta ho manuál ne’ebé ami halo. ne’ebé, estruturálmente ami la muda buat ida, maibé ami aumenta tan de’it buat balun ne’ebé deskrisionálmente diferensa entre livru ne’ebé ami halo ho manuál ofisiál ministériu edukasaun nian,” nia dehan.
hafoin halo lansamentu ba livru ida-ne’e, nia infroma, sira-nia parte sei prepara hela livru ba 100 primeiru no segundu ano sei iha faze elaborasaun ne’ebé kuaze atu konklui ona, no espera katak iha tinan oin (2023) bele lansa tán livru biologi ba primeiru ano no segundu ano nian.
nia informa, molok to’o iha lansamentu ba livru ne’e, sira hasoru difikuldade oioin hanesan enfrenta difikuldade ba orsamentu públikasaun nian, maibé nia hein katak ministériu relevante bele fasilita no aopia atu bele utiliza livru ne’e iha eskola sira.
“ezemplu, ministériu edukasaun bele fasilita no apoia oinsá livru ne’e bele prodús hodi utiliza iha eskola sira, ha’u hanoin ida ne’e mak ami presiza loos. difikuldade seluk mak apoia polítika no morál hosi instituisaun sira, liu-liu ministériu edukasaun atu oinsá mak konsidera inisitiva sira hanesan ne’e, atu bainhira ami mosu iha sira-nia odamatan sira bele apoia netik ho liafuan no polítika ruma, atu nune’e inisiativa sira-ne’e bele dezenvolve ba oin,” nia dehan.
entretantu, profesór no kompiladór livru biologia “100 ano de escolaridade” mak jenina alves marcal hosi eskola finantil, joão da costa hosi eskola são pedro, memensio sequeira freitas hosi eskola 12 novembru becora no vasco hornay hosi eskola 10 dezembru.
sekretária estadu arte no kultura (seak) liuhosi dirasaun nasionál patrimóniu kulturál (dnpc, sigla portugés), iha fulan ne’e hahú verifika ona uma lisan 119 iha territóriu nasionál.

 seak adia verifikasaun uma lisan 120 iha timor-leste
“iha loron 04 dulan-marsu ne’e, ami hahú verifika ona uma-lisan 119, nune’e ekipa rejiaun i komesa hala’o ona nia verifikasaun iha baze tama ona iha munisípiu manatuto, baucau, viqueque no lospalos, ne’ebé daudaun ne’e ekipa sira halo hela verifikasaun iha terrenu,” diretór nasionál patrimóniu kulturál, gil paulino s. oliveira, informa ba agência tatoli iha nia knar fatin, avenida portugal, dili, kuarta ne’e.
nia informa, ba ekipa iii dezloka on aba rejiaun iii hodi identifika uma-lisan iha munisipiu liquiça, ermera, bobonaro no covalima.
iha semana oin, hafoin eleisaun ne’e ekipa daruak (ii) sei ba fali iha munisípiu aileu, ainaro no manufahi, inklui dili ne’ebé sei halo verifikasaun iha atauro, no ba raeoa, tinan ne’e la iha proposta, entaun ekipa la ba halo verifikasaun,” diretór ne’e informa.
iha prosesu verifikasaun ne’e, nia dehan, dirasaun nasionál patrimóniu kulturál nia planu antes tama iha fulan abril, dadus sira ne’e tenke tama hotu ona nune’e iha 22 no 23 fulan marsu ne’e rezultadu verifikasaun tama hotu ona iha dirasaun nasionál patrimóniu kulturál, nune’e komisaun avaliadór sira sei avalia.
daudaun ne’e ekipa ba halo verifikasaun ba uma lisan hamutuk 119 proposta, tanba antes ne’e proposta tama hamutuk 120 maibé bainhira ekipa halo avaliasaun iha proposta ida la prenxe rekezitu, tanba proposta ne’e hakerek materiál modernu entaun proposta ne’e la pasa, entaun daudaun ne’e ekipa halo verifikasaun ba proposta hamutuk 119.
“hosi rezultadu verifikasaun mak ita foin hatene hosi 119 ne’e bele mós tun mai iha 110 ka la to’o tan 100-resin. ida-ne’e depende tanba ekipa sira tun ba sira sei haree rezultadu preparasaun iha baze ne’e oinsá. ne’ebé, ita haree iha 23 ka 24 marsu mak ekipa bele hatene proposta hira mak atu enkamiña ba komisaun avaliadór hodi halo avalia, nune’e bele tama ba prosesu apoia,” nia afirma.
 diretór ezekutivu hospitál nasionál guido valadares alito soares, informa, iha oje 2022 aloka $11,007,875 atu finansia programa  governasan di’ak no jestaun institusionál no saúde.
“ita husu millaun $14 ba tinan 2022, maibé governu deside aloka de’it $11,007,875 ne’e siginfika menus, maibé atendimentu ka planu ne’ebé mak ospitál iha, alende rekursu umanu no estensaun ba ekipamentu presiza nafatin tau atensaun,’’ diretór ezekutivu hngv ne’e, hateten ba  agência tatoli, hafoin audénsia públika ho komisaun f iha parlamentu nasionál, segunda ne’e.
hosi totál $11,007,875 fahe ba kategoria salariu no vensimentu $5,992,132, bens no servisu $3,915,956, kapitál menór $500,000, kapitál dezenvolvimentu $599,787
iha oje 2022 sei finansia programa rua, sub programa 15 no atividade 44 hanesan, programa ho kódigu 510 kona-ba boa governasaun no jestaun institusionál previstu montante $2,212,014 no programa kódigu 805 kona-ba saúde aloka montante $399,787.
“ita haree orsamentu ne’e seidauk responde nesesidade másimu ba hngv nian ho razaun ida ne’e mak prezidente komisaun f iha parlamentu nasionál konvida instituisaun autónomu sira husi ministériu saúde hodi klarifika informasaun ne’ebé liga ba oje 2022,” nia akresenta.
entretantu, hngv aprezenta iha 2022 ho estimativa forsa traballu rejime jerál funsionáriu 314, kompostu feto 136 no mane 178. enkunatu rejime espesiál konta totál funsionáriu 738, hanesan feto 435 no mane 303 no totál kargu okupadu no pesoál dahuluk númeru existente no nova proposta hamutuk pesoál 51.
kona-ba ezekusaun orsamentu 2021 hngv atinje ona 80%.
 setembru, ema na’in-ualu mate iha sala emerjénsia hngv
  kandidatu prezidente repúblika independente 2022-2027, martinho germano da silva gusmão, rejista ona iha tribunál rekursu hodi kompete iha eleisaun prezidensiál ne’ebé realiza iha 19 marsu tinan ne’e.
“ami konfirmadu rejistradu ona martinho gusmão nuudar kandidatura ba prezidente repúblika períodu 2022-2027,” koordenadora jerál ekipa susesu, olinda fernandes barreto, hateten ba jornalista sira iha tribunál rekursu, caicoli, kinta ne’e.
 kandidatu pr lú-olo rejista ona iha tribunál rekursu
koordenadora jerál ekipa susesu, olinda fernandes barreto.imajen/ natalino costa
apoiante ka proponente ne’ebé fó apoia ba kandidatura ne’e mai hosi 12 munisípiu inklui rejiaun administrativa espesiál oé-cusse no ambeno (raeoa) hamutuk 10.000.
“ho apoiante ida ne’e, ami lori martinho gusmão kandidata no mai rejista iha tribunál rekursu  hodi kompete iha festa  demokrásia iha loron 19 marsu, nune’e  ami iha esperansa boot atu manán,” olinda espera.
nia dehan kandidatu prezidente repúblika martinho guumão hetan apoia hosi partidu unidade dezenvolvimentu demokrátiku (pudd).
“ami hetan forsa polítiku hosi partidu  politiku pudd,” nia afirma.
 kandidatu virgílio guterres no constáncio pinto rejista iha tribunál rekursu
deputadu alexandrino da cruz hateten, tuir relatóriu fiskalizasaun komisaun d ne’ebé trata asuntu ekonomia no dezenvolvimentu katak, governu liuhosi presiza normaliza ba irrigasaun lubuk iha munisípiu manatuto ne’ebé hetan estragu iha 04 abríl 2021 liu-ba.

“rekomenda ba minist’eriu agrikultura no peska (map) no institutu jestaun ekipamentu, institutu públiku (ige, i.p, sigla portugés) atu iha koordenasaun servisu hodi buka rezolve liuhosi halo normalizasaun uluk hodi salva hikas fali irrigasaun no natar fatin sira-ne’ebé hetan estragu iha munisípiu manatuto hanesan irrigasaun cairui, watuketan, bauna, wetiti, kudhoku, aidak-laran, gobaoli, manlor, manilai, oetubo, raspor no irrigasaun iha postu administrativu laclo, hahú kedas hosi parte kondar, rembor ba to’o iha bahadiki suku leikore no ba futuru husu atu propoin iha planu orsamentu hodi halo estudu no mós konstrusaun,” deputadu no relatór, alexadrino da cruz, halo leitura ba relatóriu komisaun nian iha plenária, parlamentu nasionál, tersa ne’e.
tuir relatóriu komisaun nian ne’ebé agéncia tatoli asesu ba fiskalizasaun postu administrativu laleia, manatuto vila no laclo haktuir katak iha vizita ba cairui-laleia konforme informasaun ne’ebe relata husi reprezentante agrikultór intek (kanu hasan) ida-ne’e konstrui iha tinan 2015 hosi kompañia aeheu unip, lda no iha momentu ne’ebá seidauk entrega mota mai sobu tiha parte odamatan intek, tamba teknikamente konstrusaun la tuir dezeñu ne’ebé aprova no konsege hadia fali.
maibé problema ne’e mak kanál primariu ne’ebé liga ho intek ne’e nia konstrusaun klo’ot liu entaun defisíl tebes atu halo normalizasaun ba sedimentasaun no bainhira mota boot fasil liu mota sobu estraga, hanesan iha 04 abril 2021 ne’e mak hetan estragu boot liu, hahú kedas hosi intek ba to’o kanal irrigasaun mota sobu hotu no agora labele halo natar.
hosi kanal irigasaun ida ne’e fomese bee ba natar hamutuk ektare170 no mota sobu tiha balun hela de’it ektare 90-resin mak komunidade sei utiliza hela, maibé problema mak intek mota sobu estraga tiha entaun bee labele halai ba natar.
ho situasaun hanesan ne’e agrikultór sira husu atu hadi’a ka konstrui foun fali intek hodi nune’e bele fornese fali bee ba natar sira ne’ebé sei iha.
vizita irrigasaun tradisonál no mós natar fatin sira iha aldeia oenunu no biabai suku cairui hafoin tuir mai delegasaun komisaun d ne’ebe akompaña hosi autoridade suku caimi kontinua ba vizita irrigasaun tradisionál sira no mós natar fatin sira ne’ebé potensial maibé abandona durante tinan barak, tanba laiha irrigasaun no durante ne’e agrikutór sira konsege halo natar balun maibé halo ho sistema irrigasaun tradisionál.
lrrigasaun sira ne‘e mak hanesan irrigasaun watuketan, irrigasaun bauna, irrigasaun wetiti, irrigasaun kudhoku aidak-iaran, gobaoli, manlor, manilai, oetubo no irrigasaun raspor, no  irrigasaun hirak ne’e iha 04 abríl 2021 mota sobu estraga hotu inklui natar fatin balun sai ona hanesan mota dalan no bee ne’ebé sustenta ba natar hirak ne’e hosi mai hosi mota oeladada lacluta no mota oemori.
aleinde delegasaun komisaun akompaña hosi diretór obra públika munisípiu manatuto hodi observa irrigasaun hotu iha postu administrativu laclo ne’ebé kalamidade akontese iha 04 abril 2021, natar barak mak mota sobu no natar nia fatin sira nakonu ho fatuk no rai-henek hahú kedas hosi parte kondar, rembor ba to’o iha bahadiki-leikore.
iha irrigasaun no natar fatin iha dirimanu, suku aitaes, manatuto vila, hosi akontesimentu kalamidade 04 abríl 2021 afeta natar sira hosi parte dirimanu kuaze estraga hotu no natar nia fatin sira nakonu de’it ho fatuk no rai-henek halo normalizasaun ba bee mota dalan.
tuir ofisiál irrigasaun munisípiu manatuto katak iha mós irrigasaun no natar estraga hanesan iha irrigasaun beuak, iliato, sau, dilor 1 to’o dilor 3, ailili, ma’abat, inklui populasaun balun nia plantasaun aihoris.
tuir dadus ne’ebé relata hosi diresaun agrikultura munisípiu manatuto katak área ne’ebé mak afetadu hosi inundasaun 04 abríl 2021 ho totál 957.12, hosi postu administrative laclo 386, manatuto vila, 432.12, sananain iha 89 no cairui iha 50.
prezidente partidu republikanu (pr), joão mariano saldanha, husu ba militante no simpatizante partidu republikanu sira atu fó sira-nia apoiu ba kandidatu prezidente repúblika ho númeru soreiu 14, josé ramos horta.

“militante no estrutura partidu republikanu tomak ne’ebé iha timor laran, haree no fihir didi’ak hodi fó apoia ba kandidatu prezidente repúblika josé ramos horta iha eleisaun prezidensiál 2022 ne’ebé sei realiza iha 19 marsu ne’e,” prezidente partidu republikanu ne’e hateten liuhosi konferénsia imprensa ne’ebé hala’o iha eis hotel, lecidere, dili, domingu ne’e.
iha kandidatu prezidente repúblika períodu 2022-2027 hamutuk na’in-16 ne’e, kandidatu lubun ida mak iha kapasidade maibé kandidatu pr josé ramos horta mak iha poténsia no kapasidade liu tanba iha ona esperiénsia kaer ukun hanesan prezidente repúblika.
“ha’u husu ba joven, ferik ho katuas sira iha munisipiu 12 inklui raeoa, ne’ebé tuir ha’u, rona ha’u-nia hanoin sira ne’e, atu ita hamutuk apiu kandidatu hosi cnrt ne’ebé lidera hosi xanana gusmao mak josé ramos horta,” fundadór joão saldanha university ne’e apela.
joão saldanha hateten, ninia apoiu ne’e la lori partidu repúblikanu nia naran maibé fó apoiu hanesan sidadaun no hanesan timor-oan ida ho ninia individu rasik.
“kandidatu hotu-hotu iha kapasidade maibé kandidatu josé ramos horta iha kapasidade atu lori nasaun timor-leste ba oin,” nia dehan.
razaun fundamentu nia fó apoiu ba kandidatu josé ramos horta tanba iha esperiéansia hatudu ona, iha nia mandatu dahuluk hanesan prezidente repúblika iha 2007-2012.
“nia (jose ramos horta) sei lidera hanesan prezidente repúblika mandatu 2007-2012, ha’u servisu hamutuk ho nia no xanana gusmão, ita rezolve problema ita-nia ekonomia momentu ne’ebá diak tebes karik ita sukat hosi períodu 2008-2012. kompara ho tinan 2021, ita-nia ekonomia tun liu,” ekonomista ne’e esplika.
 iha biban ne’e, joão saldanha afirma nia razaun la kandidata an ba prezidente repúblika tinan 2022-2027, tanba nia foku liu oinsá atu dezenvolve joão saldanha university (jsu) sai universidade ne’ebe kualifiladu iha timor-leste.
nune’e mós, nia fó parabéns no susesu ba kandidatu prezidente repúblika períodu 2022-2027 hamutuk na’in-16 ne’ebe daudaun ne’e halo hela atividade kampaña eleitorál hodi konkore iha eleisaun prezidensiál 2022.
“husu ba sira kontinua mantein estabilidade no susesu ba ita-nia kandidatu prezidente repúblika sira,” nia hateten.
parlamentu nasionál (pn) hakruuk no simu desizaun tribunál rekursu (tr) ne’ebé konsidera projetu-lei responsabilidade prezidente repúblika (pr) inkonstituisionál.

 tribunál rekursu konsidera projetu-lei responsablidade pr inkonstitusionál
“desizaun tribunál rekursu ne’e vinkula ema hotu ne’ebé hakruuk no simu desizaun ne’e,” prezidente parlamentu nasionál, aniceto longuinhos guterres lopes, hateten ba agência tatoli iha parlamentu nasionál, segunda ne’e.
nia hatutan, konteúdu tr deklara inkonstituisionál ba parte balun la’ós hotu-hotu maibé deklarasaun ida-ne’e nia afeta ba diploma tomak.
nune’e, bainhira prezidente repúblika veta dekretu-lei hosi parlamentu nasionál (pn) ne’e sei haruka fila-fali mai pn rasik hodi haree fali, tanba ne’e desizaun tr ne’e pn no parte hotu hakruuk hodi simu tanba konstituisaun mak fó.
“prezidente repúblika mós pasti nia veta ona no veta por inkonstituisionalidade, ne’e laiha dalan seluk tenke hadi’a nia mekanizmu mak ne’e haruka mai fali parlamentu nasionál tenke hadi’a. maibé atu hadi’a ka lae ne’e ka husik hela ka kontinua depende ba parlamentu nasionál deputadu bankada parlamentár,” nia hateten.
 tr notifika ona ppn hatán fiskalizasaun konstitusionalidade projetu-lei responsabilidade pr
estrada atu asesu ba fatin turizmu we-lulik manas (bee-manas lulik), lokaliza iha suku waimori, postu viqueque vila, munisípiu viqueque, ho kondisaun a’at tanba ne’e difikulta vizitante atu vizita.
“dalan hosi suku bibileo liga ba fatin turizmu we-luli kmanas kuaze kilómetru 4 ho kondisaun  grave tebes, tanba ne’e presiza halo normalizasaun, nune’e vizitante sira bele asesu ba fatin turizmu we-lulik manas. ami haruka ona pedidu ba ministériu obra públika (mop) halo normalizasaun ba dalan ne’e,” diretór servisu sekretaria estadu formasaun profisionál no empregu (sefope) munisípiu viqueque, simões da silva, hateten ba agência tatoli, via telefónika, sesta ne’e.
 tinan ne’e, mop kontinua prioritiza reabilitasaun estrada no ponte
ho kondisaun estrada, sefope adia planu inaugurasaun fatin turizmu we-lulik manas, ne’ebé antes ne’e halo ona konstrusaun foun.
“ami adia kalendáriu  inaugurasaun ne’ebé tuir loloos monu iha loron 29 dezembru 2021, hodi hein normaliza dalan maka ita halo planu inaugurasaun,” nia akresenta.
konstrusaun foun ba fatin turizmu ne’e hahú iha tinan 2021, ho durasaun fulan-neen, liuhosi kolaborasaun entre sefope no dom bosco.
fasilidade iha we-lulik manas iha pixina ba ema boot no labarik kiik, fatin deskansa ba vizitante, fatin troka, sanitária públika ida, mini kafetaria no mini merkadu. 
iha fatin ketak, diretór servisu  mop viqueque, mario do rego, rekoñese fatin turizmu ne’e presiza hadi’a, tanba ne’e komunika ona ba institutu jestaun ekipamentu, institutu públiku (ige, i.p) hodi normaliza.
“parte ige, i.p seidauk mai viqueque hodi normaliza dalan hosi bibileo bá we-lulik manas, maibé ita hein de’it tanba sira sei mobiliza ekipamentu pezadu  mai,” nia akresenta. 
primeiru-ministru (pm), taur matan ruak, hamutuk ho membru governu balun realiza diálogu komunitáriu, tersa ne’e, iha munisípiu covalima, ne’ebé iha biban ne’e maioria partisipante husu rezolve problema infraestrutura bázika.
xefe suku belekasa, leonito gusmão, hato’o preukupasaun kona-ba kondisaun estrada liga munisípiu to’o suku, asesu eletrisidade, no bee-moos.
“suku belekasa iha aldeia hitu, kompostu hosi populasaun 3.000 hosi família 100-resin, ne’ebé aldeia rua mak seidauk asesu estrada ligasaun munisípiu ba postu no postu mai aldeia. enkuantu kona-ba eletrisidade iha aldeia hitu iha suku ne’e no aldeia haat mak seidauk asesu liña eletrisidade. kona-ba bee-moos, hosi aldeia hitu ne’e iha aldeia rua mak durante ne’e seidauk asesu bee-moos,” autoridade lokál relata iha aeroportu internasionál komandate ein xefe kayrala xanana gusmão, covalima.
 governu prepara dezenvolve estrada ligasaun ainaro bá bobonaro no zumalai
biban hanesan, xefe suku bee-lulik leten, postu administrativu fatumea, santina josé amaral, kestiona mós ho kondisaun estrada ne’ebé fó impaktu ba movimentasaun komunidade.
“bainhira tempu udan, ami-nia suku susar tebes no kondisaun estrada lori impaktu boot ba komunidade bainhira utiliza transporte públiku, tanba foin lalais karreta ida monu tama rai kuak, tanba ne’e maka ami husu urjente ba institutu jestaun ekipamentu, institutu públiku (ige, i.p) karik bele tau-atensaun hela ba ami-nia preokupasaun ne’e,” nia akresenta.
liga ba liña eletrisidade, iha suku fatumea, iha aldeia balun asesu ona no balun seidauk, maibé povu halerik nafatin tanba kuandu anin no udan oituan de’it ahi mate kuaze semana ida ka rua.
“tanba ne’e husu ba parte kompetente atu tau netik atensaun ba ami-nia preokupasaun ne’e,” nia akresenta.
kondisaun estrada implika implementasaun ukl 
nune’e mós, administradór postu fohorem, carlos de carvalho de araújo, haktuir, aldeia lorokidan iha suku fihorem, benefisia uma kbiit laek (ukl) tolu maibé daudaun ne’e seidauk ramata tanba kondisaun estrada ladi’ak, nune’e difikulta transporta ekipamentu.
“kona-ba estrada liga hosi munisipiu ba postu to’o suku no aldeia, to’o ohin loron a’at tebes. aldeia lorokidan mak hetan oportunidade ba programa uma kbiit laek, maibé to’o agora uma tolu ne’e seidauk hotu tanba transporte atu lori sasán ba to’o fatin ne’e difisil tebes tanba kondisaun estrada a’at, kuandu ida ne’e oinsá mak programa ida ne’e atu susesu,” nia dehan.
aleinde ne’e, nia preokupa mós tanba tempu badak timor-leste sei realiza eleisaun prezidensiál, maibé kondisaun estrada sai difikuldade atu hakat ba sentru votasaun sira hodi ezerse direitu. tanba ne’e, nia parte husu autoridade lompetente atu tau atensaun lalais, nune’e populasaun bele ezerse sira-nia direitu.
hafoin rona preokupasaun hirak ne’e, ministru obra públika, salvador eugênio soares dos reis pires, hateten, polítika viii governu hakarak finaliza liña eletrisidade ba suku 76 ne’ebé seidauk asesu ne’ebé tinan kotuk anunsia pakote 34 no semana kotuk mós lansa tan ona pakote 44, ne’ebé projetu 78 ne’e kobre ona suku 55 hosi suku 76, restante  eletrisidade de timir-leste, empreza públika (edtl, e.p) halo hela levantamentu no tuir planu sei anunsia pakote datoluk iha marsu tinan ne’e hodi konklui suku ne’ebé seidauk asesu.
munisípiu covalima kobre iha área mape, irsai usikai-zumalai, ne’ebé daudaun  iha ona prosesu kontratasaun, inklui fohorem-laktos no fohorem-datorua, enkuantu seluk edtl sei halo levantamentu.
“governu halo ona projetu eletrifikasaun nasionál hamutuk 400-resin, ne’ebé konsege konklui 126 no 79 seluk la’o hela. governu nia baze legál ba projetu eletrifikasaun nasionál mak dekretu-lei númeru 40, ne’ebé hateten fahe de’it, iha tinan 2016 revoga ona lei ne’e katak laiha ona ajudikasaun direta no iha viii governu nia polítika katak promosaun ba projetu hotu tenki tuir lei aprovizionamentu atu promove kualidade no mós oportunidade hanesan ba setór privadu hotu,” governante ne’e esklarese.
liga ho estrada nasionál, governu hakarak halo konesaun iha munisípiu sira hanesan trosu maliana, oileu, fatululik, fatumea, tilomar, wemasi ho distánsia kilómetru 92,2, ne’ebé daudaun ne’e iha faze diskusaun entre ministériu finansa no parseiru dezenvolvimentu sira, atu nune’e bele perkore ba fundu empréstimu.
“entaun prepara uluk dezeñu atu aprezenta planu ne’ebé reál, nune’e bele hetan fundu halo konstrusaun estrada,” ministru tenik.
prezidente comissão nacional de eleições (cne), josé agostinho da costa belo, hateten to’o agora cne seidauk simu notifikasaun legalidade hosi tribunal rekursu (tr) ba organizasaun “os verdes” sai partidu tanba seidauk rejistu ofisiál hanesan partidu foun.

“os verdes ne’e seidauk rejistu ofisiál hanesan partidu foun, tanba foin lalais ita akompaña iha televizaun katak rejistu ona iha natariadu no notifika ona iha tribunál rekursu maibé to’o agora ami seidauk simu ida-ne’e,” prezidente cne ne’e hateten ba agência tatoli, iha nia knar fatin colmera, dili, kuarta ne’e.
nia hateten, tribunál rekursu (tr) notifika ona “os verdes” maibé to’o agora estrutura, bandeira, emblema, fatin ka eskritóriu “os verdes” nian seidauk entrega ba comissão nacional de eleições (cne).
“ne’ebé, ami seidauk rekoñese os verdes hanesan partidu hodi konvida sira atu tuir reuniaun ruma no os verdes rasik seidauk aprezenta buat ida ba ami, entaun ami seidauk hatene sira-nia atividade,” josé esplika.
karik “os verdes” rejista no iha ona legalidade hanesan partidu ida iha timor-leste, josé hatán, sira iha direitu halo atividade hanesan halo preparsaun ba eleisaun no oinsá hala’o funsaun partidu ninian mak oinsá atrai sidadaun atu bele hamutuk ho sira.
entretantu iha lei partidu polítíka ne’e ne’e iha artigu balun ne’ebé fó biban ba partidu polítika balun lori joven sira ba servisu iha rai-li’ur, prezidente cne ne’e hateten, se ida-ne’e akontese entaun asaun ne’e la tuir ona definiasuan klaru hosi partidu nian tanba partidu modernu ne’e tenke faan nia progama no kapasidade hodi ukun ho vizaun ne’ebé mak iha.
“to’o agora, ita seidauk iha informasaun kona-ba kesatun partidu polítika balun rekruta joven ba servisu iha rai-li’ur. problema iha ka lae ne’e, ita seidauk hatene. maibé iha balun ne’ebé mak dala ruma kobra illegál ba ita-nia alin sira mak hodi ba servisu iha rai-li’ur, ida-ne’e labele tanba ita-nia alin sira susar ona mak atu buka servisu maibé ita halo susar liután,” nia dehan.
tanba ne’e, nia husu ba governu no liu-liu diplomata sira iha rai-li’ur tenke haree, estadu iha hanoin atu halo ligasaun ho kompañia sira iha rai-liur nune’e bele fasilita joven sira ba servisu iha rai-li’ur.
“nusa mak tenke partidu mak sai ajénsia ho kompañia iha rai-li’ur mak halo rekrutamentu, ida-ne’e responsabilidade estadu nian ne’ebé tenke haree,” nia dehan.
partidu polítiku labele halo rekrutamentu ba ema tanba partidu polítiku iha ne’ebá nia funsaun halo kooperativa no fó formasaun ba ema no loke mós kursu ruma bele fasilita sira, ida-ne’e partidu polítiku nia atividade.
“maibé labele simu ema depois no aproveita ema, ida-ne’e estadu no seguransa tenke haree ba kestaun ne’e,” nia hateten.
medida saida mak cne sei halo, nia hateten, cne nia parte seidauk simu keixa hosi ema balun entaun labele foti medida. se ema ruma hato’o mai katak iha rekrutamentu mak sente afetadu ka vítima tenke hola pozisaun parte ligadu sira, nune’e salva eleitór sira.
“tanba atu integra iha partidu ruma tenke ho vontade no hanoin rasik, ita lakohi mosu fraude. bainhira ita sosa ema nia votu ka ema nia fuan ne’e mós krime eleitorál,” nia dehan.
daudaun ne’e, nia informa, iha partidu politiku hamutuk 17 mak rejista ona no aprezenta dokumentu ba comissão nacional de eleições (cne) mak hanesan:  

parrtidu união democratico timorense (udt)
parrtidu frente revolucionària do timor-leste independente (fretilin)
partidu demokráticu (pd)
partidu movimentu liberta povu maubere (mlpm)
partidu esperança da patria (pep)
partidu republicano (pr)
partidu demokrata cristão (pdc)
partidu sosial demokrata (psd)
partidu sosialista timor (pst)
partidu liberta povu aileba (plpa)
partidu associação popular monarkia timorense (apmt)
partidu unidade nacional democrática da resistência timorense (undertim)
partidu kmanek haburas unidade nacional timor oan (kuntho)
partidu congresso nacional de reconstrução de timor-leste (cnrt)
partidu da libertação popular (plp)
parditu unidade dezenvolvimentu democratiku (pudd)
partidu frente-mudança (pm)
partidu dezenvolvimento nacional (pdn)

tribunál rekursu molok atu rejistu definitivu ba kandidatu partidu ida hodi sai partidu polítiku tenke liuhosi rejistu provizóriu, hafoin públika ona iha rádiu, depois tr deside atu rejistu definitivu hanesan partidu politiku ida.
tuir lejizlasaun, hafoin ministériu justisa halo autentikasaun no aprova pedidu kandidatu partidu polítiku ida-nian, iha prazu loron rua nia-laran mak haruka dokumentu hotu hosi kandidatu partidu polítiku ida-nian ba iha tribunál rekursu atu hetan legalidade.
bainhira sai partidu polítiku ida tenke liuhosi faze verifikasaun dokumentu inskrisaun kumpre ona lei partidu polítiku iha artigu 13, lei númeru 3/2004, 14 abríl, no alterasaun dahuluk ne’ebé introdús iha lei númeru 2/2016, 3 fevereiru, no artigu sira iha lei ne’e haktuir;

os partidos políticos são organizações de cidadãos de carácter permanente, com o objetivo de participar democraticamente na vida do país e de concorrer para a formação e expressão da vontade política do povo, em conformidade com as leis e com os respetivos estatutos e programas, intervindo nomeadamente no processo eleitoral mediante a apresentação ou o patrocínio de candidaturas.
os partidos políticos têm personalidade jurídica e capacidade judiciária e são exclusivamente constituídos por cidadãos nacionais.
não são considerados partidos políticos, para os efeitos da presente lei, as organizações sediadas ou registadas fora do território nacional, bem como aquelas em que a maior parte dos seus membros ou da sua direção tenha residência fora da república democrática de timor – leste.
perde o estatuto de partido político a organização que não participar com programa próprio em nenhuma eleição a nível local ou nacional por um período de tempo superior a cinco anos. 
verificada a circunstância prevista no número anterior, a comissão nacional de eleições comunica o facto ao supremo tribunal de justiça para efeitos da declaração da referida perda.

sekretariadu tékniku administrasaun eleitorál (stae), sei esforsu atu realiza eleisaun prezidensiál 2022 iha austrália, nune’e sidadaun timor-oan sira labele lakon sira-nia direitu hodi ezerse sira-nia direitu votu iha eleisaun prezidensiál 2022. 

 ekipa resensiamentu eleitorál iha diáspora rejista votante 367  
“to’o iha momentu ne’e, ita-nia preparasaun kontinua la’o, mesmu iha tinan kotuk prosesu ita la halo atualizasaun, maibé baze de dadus ba eleitór hosi austrália nian kontinua eziste ita-nia servidór sentrál. ita sei halo esforsu tomak, nune’e ita-nia maluk sira labele lakon sira-nia direitu iha eleisaun prezidensiál,” diretór jerál sekretariadu tékniku administrasaun eleitorál (stae), acilino manuel branco, hateten ba jornalista sira iha nia knar fatin, caicoli, kuarta ne’e. 
daudaun ne’e, stae kontinua prepara no halo koordenasaun hamutuk ho ministériu negósiu estranjeiru no kooperasaun (mnek), liuhosi dirasaun jerál embaixada no konsuladu sira iha nasaun ne’ebè atu organiza eleisaun liu-liu austrália hodi fornese informasaun relevante hodi ajusta planu sira-ne’e.
estabelesimentu sentru votasaun iha nasaun seluk laiha problema no iha nasaun austrália nian sei haree progresu di’ak, nune’e iha nivél tékniku kontinua halo preparasaun ba eleisaun prezidensiál 2022 hodi bele realiza iha ne’ebá. 
“ba nasaun seluk laiha problema, iha austrália rasik mós ita-haree progresu ne’ebè di’ak, iha nivél tékniku ita kontinua halo preparasaun sentru votasaun baibain nian hein-de’it tempu dezlokasaun. ita transporta materiál liuhosi aero no kestaun ida-ne’e mak ita haree. maibé alternativa informasaun ita hetan nasaun refere permite ema estranjeiru bele tama ona austrália,” nia dehan.
tanba ne’e, stae ajusta hela kalendáriu distribuisaun. materiál hosi dili inklui austrália iha loron 11-12 marsu tinan 2022. 
stae halo preparasaun liga situasaun nasaun hanesan mós iha austrália tanba aviaun laiha oráriu ne’ebè normal hanesan uluk, maibé voo ne’ebè planea tama iha loron 11 marsu  laiha mak stae sei buka alternativa seluk liga ho nasaun seluk hodi bele liuhosi indonésia liga fali nasaun sira seluk.
tanba, nia informa, situasaun covid-19 ameasa mundu tomak, nune’e bainhara laiha dalan sai ba nasaun seluk mak sei hein estadu ho governu bele hola desizaun ruma. 
 governu esforsu realiza eleisaun prezidensiál iha austrália
preparasaun atu dezloka ba rai-li’ur, tékniku sira iha stae preparadu no identifika ona tékniku sira atu ba estranjeiru prepara matériál hamutuk ho materiál munisípiu sira loron 11-12 marsu sai, nune’e loron 22 fulan-marsu bele to’o ona iha dili hodi submete iha prosesu oras 72 iha cne.
antes ne’e, tuir stae estabelese sentru votasaun sia (9) iha diáspora ne’e sei estabelese tolu iha austrália mak ida iha darwin, sidney no melbourne, no sentyru votasaun ida (1) monta iha korea do súl no sentru votasaun rua (2) monta iha portugál no sentru votasaun tolu (3) seluk monta iha londres, peterborough no oxford. 
enkuantu, totál sentru votasaun ne’ebé monta iha territóriu nasionál inklui ho iha diaspora ne’e hamutuk 1.200.
dadus resensiamentu eleitorál ba eleitór sira iha diaspora liu-liu iha austrália hamutuk 1.489, korea do súl 1.262, irlandia 1.251, portugál 762 no reinu unidu hamutuk 2.236.
dadus provizóriu resensiamentu eleitorál no atualizasaun baze de dadus to’o novembru 2021 eleitór hamutuk 857.487 ne’ebé kompostu hosi munisípiu aileu 33.727, ainaro 44.571, baucau 95.142, bobonaro iha 69,822, covalima 47.935, dili 190.750, ermera 82.931, lautém 48.297, liquiça 50.965, manatuto 35.422, manufahi 40.308, rejiaun administrativa espesiál oé-cusse ambeno (raeoa) 51.005 no munisípiu viqueque hamutuk 59.612.
 ekipa resensiamentu haree posibilidade realiza eleisaun prezidensiál iha austrália
stae sei estabelese sentru votasaun sia iha diáspora
dadeersan rai-hun mutin, manu-maus no manu-fuk sira hadau malu hananu kokorek. abitante sira iha sidade dili mós, ida-idak hakleak-an hadeer hadau dalan hodi buka moris. karreta no motor, ema la’o ain sira, halo sidade dili laiha leet atu dada iis ho hakmatek.

iha leet balun nia leet, liu-liu iha rotunda prezidente nicolu lobato comoro, karreta-motor halai hasoru malu no hasee malu liuhosi apita ba malu. karreta no motor hirak ne’e, balun tula oan sira ba eskola. mikrolete númeru 10 no 09, para iha dalan ninin hatuun estudante sira atu ba eskola. tun ho tun, estudante ida-idak leba pasta hakat no la’o ba oin ho ansi, karik tauk atu tarde. sira la’o sikat leet iha ema la’o ain sira seluk nia leet atu ba eskola fatin.
iha biban ne’ebá ne’e, iha inan-feto ida-ne’ebé leba ninia bote iha kabaas ne’e la’o ho ansi. nia destinasaun la’o besik sentru kombustivel borala fuel ne’ebé besik rotunda nicolau lobato atu ba kampung baru ne’e. to’o iha ne’e, feto-faluk ne’e, hatun bote be iha nia kabaas no saku kinur ida be nia tutur, nia hatuur basia kór matak no toples mutin naton ida iha rai, iha moru-hun ne’e, nia tuur iha rai, haloot sasán hirak ne’e ho kuidadu.
estátua prezidente nicolau lobato be hamriik monok iha leten ne’ebá ne’e, dalaruma loron ba loron, sai sasin-matan monok ida ba feto-faluk virginia de jesus, idade 64, húsi munisipiu bobonaro ne’ebé loro-loron buka moris hodi faan haas iha dalan ninin ne’e. knaar ne’e todan maibé inan-feton ne’e haksolok hala’o srvisu ida-ne’e durante tinan 16 nia laran ona. kle’ur no kle’ur tebes duni.
ida-ne’e la’ós esforsu no lori tempu ida-ne’ebé badak. ho neon badins no liman be badaen, atu hatutan moris, feto-faluk ne’e tuur la liga rai hodi ko’a dadauk has fuan be nia hasai hosi ninia bote ka saku laran ne’e. nia liman ruin be tuan daudaun ne’e, hahú nakdedar hodi uza ninia tudik hodi ko’a has fuan. la kle’ur, nia arma haas iha plástiku natón ida-nia laran, arma iha bandeza masa kór kinur no kór de rosa (pink) nia laran hodi hatuur iha meza naton ida-nia leten.
sosa-na’in sira sosa has-budu ne’ebé feto-faluk virginia de jesus, faan iha estrada ibun comoro iha moru-hun estasaun komvustivel borala fuel besik rotunda prezidente nicolau lobato (dalan atu ba kampung baru). osória marques.
feto-faluk ne’e, kada loron, nia faan has ne’e hahú hosi tuku 08h00 dadeersan. ema ne’ebé liu ba-mai iha fatin ne’e, sempre fihir ba has-budu be nia halo ne’e. ema barak gosta sosa ninia has-budu ne’e. balun hosi audian, becora, tasi-tolu, kamping baru, beto mak mai sosa ninia has-budu ne’e. midar. karik nune’e, tanba has ne’e nia budu ho masin-midar ka “sari manis” no tau ho “pewarna” hafoin orna iha plástiku ida-nia laran. no hirak ne’ebé sosa nia has-budu, nia sempre oferese ai-manas ho gatuita.
“ha’u-nia has-budu ne’e kuñesidu tebes. kompradór sira (labarik, klosan, ferik no katuas) ne’ebé sosa ha’u-nia has-budu ne’e la’ós sira-ne’ebé hela besi-besik de’it maibé sira-ne’ebé hela iha becora, audian no tasi-tolu mós sosa has iha ne’e. has plastiku masin-midar nian naton ne’e ida, nia folin sentavus 0,15. bainhira sosa rua ne’e, ha’u fó folin sentavus 0,25,” nia dehan ba agência tatoli.
has ne’ebé nia faan ne’e la’ós foti hosi has-hun ne’ebé kuda iha nia uma hun, maibé nia sosa tutan hosi ema ho folin $15.00 kada saku ida. iha loron ida tomak, dala ruma nia faan has ne’e bele hetan rendeimentu $5.00. maibé, nakonu bote ida mak ema sosa hotu mak nia bele hetan funan $20.00. bainhira ema la sosa hotu, susar hasoru ki’ak, has hirak ne’e lori ba fakar de’it ka lori ba uma hodi fó han fahi.
rezu;tadu hosi faan has-budu loro-loron ne’e, nia rai osan hamutuk hodi oan sira-nia sasán eskola nian no selu eskola. osan balun, nia utiliza hodi sosa ai-han loro-loron nian hanesan sosa foos, mina-tein no sosa modo-tahan ba nia oan sira atu han. mehi ida de’it. han atu moris no bele hatutan moris hodi bele hadau loron aban nian ho hamnasa midar.
“ha’u iha oan na’in-tolu mane rua no feto ida. oan mane boot naran geraldo noronha. oan feto tuir ne’e hola mane tiha ona nia naran mafalda de jesus. oan mane ikun mak naran mundos noronha, agora tama ona eskola sekundária no agora tuir kursu lian korea iha becora. oan primeiru ne’e ninia eskola semester ida selu $35.00 maibé agora sa’e tan to’o $40.00. ida susar liu mak bainhira sira fotocopy barak, liu-liu fotokopia proposál ne’e atu hakiduk mós ladi’ak,” virginia de jesus hateten ho liman hatama no orna daudaun has be nia ko’a halo mihis ne’e ba plástiku laran.
maske ho rendimentu ne’ebé ki’ik tebe-tebes ho dezafiu oi-in ne’ebé nia hasoru, maibé obstakulu ne’e lahamate ninia vontade atu kontinua faan no faan. ho rendimentu ki’ik hosi faan has ne’e, lori nia bele halibur osan uitoan no nia konsege haree no lori nia-oan mane boot (geraldo noronha) konsege ramata nia estudu no gradua iha universidade oriental (unital), becora, dili.
“ha’u faan has-budu ne’e desde 2006 to’o agora. osan ne’ebé ha’u hetan ne’e uitoan de’it maibé rai hamutuk hodi selu ha’u-nia oan na’in tolu nia eskola. ha’u kontente tanba ha’u-nia oan mane boot geraldo noronha bele eskola to’o ramata. kontente tanba nia doku ona xapeo-metan (gradua) iha unital tinan hirak liubá ne’e. dala ruma, estátua nicolau lobato be hatuur iha leten ne’ebá ne’e mak sai sasin ba ha’u loro-loron tuur iha fatin ne’e faan has-budu, hodi lori osan hosi faan has-budu ne’e mak ha’u-nia oan bele gradua,” feto-faluk ne’e hateten ho hamnasa-mihis.
feto-faluk virginia de jesus, idade 64, faan has iha estrada ibun comoro iha moru-hun estasaun komvustivel boral  besik rotunda prezidente nicolau lobato (dalan atu ba kampung baru). osória marques.
ba nia, hela iha sidade dili buat hotu osan no sente moris ne’e karun. tanba ne’e, atu moris no hamoris oan sira-nia loron aban, nia brani hodi hala’o servisu saida de’it. maske nia kaer servisu fo’er iha fo’er laran, maibé nia agradese tanba liuhosi dalan ida-ne’e mak bele hetan netik osan-rahun ruma, hodi bele han-hemu loro-loron. hahan to’o ka la to’o, nia buka meu, tenke fó han nia oan sira maske dalaruma hahan la to’o, nia hili dalan nonook no finje han uluk ona.
dala ruma, se sente moris iha kapitál dili ne’e nia todan hiit labele, feto-faluk ne’e tuur murón hod tanis iha nonook ida-nia laran. nia hateke ba lalehan husu ba maromak, bainhira mak ninia moris ne’e bele hetan mudansa ruma. bainhira nia faan has-budu mak ema la sosa karik, nia matan-ween de’it mak turu hamaluk iha nia hasan. razaun ida de’it. se ema la sosa, loron ohin ne’e lori saida mak bele sosa foos, moda-tahan no sosa mina-tein atu fó han ba oan sira.
“loro-loron ita foer hanesan ne’e. udan mak ema la sosa ne’e, ha’u matan-been tun. ha’u tanis hodi dehan kala udan boot ne’e ema la sosa ona. bainhira tempu udan, ha’u tenke buka fatin hodi hamahoan-an bá. se lae, faan iha moru-hun ne’e, udan monu rai mak tama has sira-ne’e, ema sei la sosa tán. susar tebes, moris ne’e, oan sira,” nia hateten ho oin triste.
feto-faluk virginia de jesus, idade 64, faan mós ai-farina tahan, bua no malus. osória marques.
bainhira la’os tempu has atu fuan, nia badinas hodi faan fali sasán seluk hanesan faan bua no malus, faan ai-farina tahan hodi sustenta ninia família. bainhira nia faan sasán sira-ne’e mak  todan no tutur labele, nia husu tulun ba nia oan-mane ikun (mundos noronha) lori ba fatin faan nian atu faan. laiha ona hanoin seluk atu kontinua dada iis, só faan has, bua no malus, ai-farina-tahan atu bele hetan netik osan no bele sosa netik foos musan ida no mina-tein turuk ida atu bele fó moris.
“hanoin no hanoin. ha’u-nia laen-kaben (pedro noronha) mate tiha ona ne’e halo ha’u stress loos mak lori ha’u faan sasán ne’e. ha’u hanoin loron no kalan, dadeer no lorokraik ne’e oan sira atu han saida, lori saida mak selu oan sira-nia eskola. ha’u pasiénsia de’it ona hala’o ha’u-nia moris ne’e ho oan sira,” nia hatutan ho mata-ween nakonu.
maske nia hasoru moris ida-ne’ebé kruel, nia lalakon esperansa hodi koko atu nafatin hamnasa iha ninia oan sira-nia oin. hahan ka bee hemu laiha, nia sempre hatudu oin midar ba oan sira. maibé bainhira nia tuur mesak, nia fakar ninia terus sira-ne’e liuhosi tanis. ba nia, maromak sempre sai ema kbiit laek sira-nia kbiit no forsa, no sai ema terus-na’in sira-nia esperansa.
feto-faluk virginia de jesus, idade 64, faan mós ai-farina tahan, bua no malus. osória marques.
“ha’u dehan obrigada ba maromak tanba bele hara’ik forsa moris nian mai ha’u atu moris nafatin to’o agora ne’e. ha’u fiar maromak sei lahusik ha’u mesak no oan sira atu hasoru moris ne’e hodi terus mesa-mesak,” nia dehan.
tanis tanba ninia laen-kaben (pedro noronha) fila hikas ona ba maromak nia kadunan santu iha marsu 2013. ninia kaben, iha tempu okupasaun indonézia, hanesan “pegawai negeri” (funisonáriu públiku) no iha tempu ukun an servisu iha timor telecom (tt) maibé tinan rua de’it nia sai hosi servisu. hafoin ne’e, nia kaben la servisu no ninia atividade mak la’o ba la’o mai, no ema bolu ba servisu ajuda ema hanesan taa ai halo ema nia lutu mak ema fó osan uitoan. 
oan-mane tulun inan 
hafoin lakon nia laen-kaben, nia oan-mane boot mak bele tulun nia buka servisu sustenta nia alin sira. nia oan-mane boot, geraldo noronha, moris iha tinan 1991. hahú eskola iha ensinu primaria (sd 5) públiku ne’ebé uluk bolu sd 7. nia eskola iha pré-sekundária 30 de agosto no ensinu sekundáriu iha 10 de dezembro dili, timor-leste. hafoin kontinua estudu iha univesridade orientál (unital) iha tinan 2013 no gradua iha tinan 2018 (lisensiadu iha téknika eletrónika).
maromak tulun! to’o iha tempu ida, maromak haraik tulun ba nia oan-mane boot (geraldo noronha) bele tulun nia inan hodi buka osan. foufoun servisu hamutuk ho ema vietname hodi hadi’a ema-nia sasán eletrónika sira-ne’ebé aat. maibé, agora patraun ne’e ba tiha ona nia rai, entaun agora provizoriamente nia la servisu fali oa.
“durante ha’u-nia oan mane-boot servisu ho patraun vietname ne’e kada fulan simu $250.00. osan ne’e, ha’u rai hamutuk to’o halo uma ida ho kuartu tolu atu ema ka joven sira bele aluga (kos fatin). kada fulan, ema ne’ebé aluga kuartu ne’e selu osan $50.00. osan kuartu rua nian ($100) ne’e ha’u mak simu no kuartu ida-nian ($50) ne’e ha’u-nia oan mane geraldo mak simu,” nia dehan.
iha sorin seluk, atu buka moris, nia oan-mane boot ne’e mós halo negóriu (fila liman) de’it iha uma hodi hadi’a ema-nia sasán eletrónika hanesan jaleira, televizaun, rice-cooker ne’ebé aat, hafoin ema fó osan uitoan ($20.00 ka $30.00).  
nia oan feto mafalda de jesus moris iha tinan 1994 no hala’o ninia estudu primária nafatin iha eskola públiku sd 5 (sd 7), pre-sekundária iha 30 agosto no sekundária iha colégio são miguel arcanjo dili, timor-leste, maibé agora hola mane tiha ona.
nia oan mane-ikun, mundos noronha, moris iha 2002. hahú eskola primária iha sd 5 (sd 7) iha tinan 2007. kontinua pre-sekundária 30 agosto no sekundária mak iha sma 4 unamet balide no remata iha tinan 2019. konsege tama iha unital maibé iha semestre ii de’it nia sai fali. maibé, daudaun ne’e nia tuir formasaun lian korea iha sentru formasaun becora.
sekretária estadu kooperativa (secoop) lideradu elizário ferreira prevee $4,605,547 iha orsamentu jerál estadu (oje) 2022.
sekretária estadu koperativa, exersisíu kompeténsia responsavél ba promosaun no fortalesimentu ba setór ekonomia sosiál, mediante aprofunda kooperasaun entre estadu no organizasaun integra setór koperativu ho objetivu estimula potensiál servisu dezenvolvimentu sosiu ekonómiku iha país (artigo 2º do decreto-lei 22/2019, de 31 de julho).
“iha oje 2022, secoop prevee millaun $4.6 foku ba fortalesimentu institusionál, movimentu koperativa, formasaun koperativa, estabelesimentu koperativa, joven feto-mane oinsá hola parte iha koperativa no merkadu ba produtór sira,” elizário ferreira hateten ba jornalista sira hafoin halo audénsia públika ho komisaun d parlamentu nasionál iha parlamentu nasionál, sesta ne’e.
iha oje 2022, secoop prevee $4,605,547 hodi aloka ba saláriu vensimentu $684,394,  bens servisu $2,371,153, kapitál menór $50,000,  kapitál dezenvolvimentu laiha, transferénsia públika $1,500,000, no hosi orsamentu ne’e hodi finansia ba programa rua (2), sub-programa tolu  (3) no atividade 14.
programa dezenvolvimentu rurál no urbanu sei gasta $ 2,514,024 no pograma boa governasaun no jestaun instituisionál sei gasta $ 2,091,523. programa ho kódiku 028, dezenvolvimentu rurál no urbanu ho objetivu médiu prazu aumenta númeru empregu liuhosi estabelesimentu koperativa.
programa hirak ne’e ho sub-programa promove no estabelese koperativa ho ninia atividade mak dezenvolve kapasidade rekursu umanu koperativa, apoiu koperativa produsaun integradu, promove dezenvolvimentu estratéjiku kooperativa, apoiu estabelesimentu sentru dezenvolvimentu koperativa, porporsional asesu finansiamentu no seguru risku hosi koperativa, reforsa no konsolida juventude iha área koperativa.
programa ho kódiku 510 boa governasaun no jestaun instituisionál ho objetivu médiu prazu konstrui konfiansa governu, ho ninia sub-programa rua no atividade ualu.
entretantu, iha audiénsia públika ne’e, secoop relata mós ezekusaun orsamentu jerál estadu (oje) 2021 ne’ebé atinje ona 71%.
prezidénsia konsellu ministru (pcm, siglá portugés) lideradu fidelis manuel leite mangalhães, propoin $4,717,347 iha orsamentu jerál estadu (oje) 2022 hodi finansia programa boot rua.

“iha oje 2022, pcm propoin millaun $4-resin hodi finansia nia programa reforma estadu no boa-governasaun no jestaun instituisionál,” fidelis manuel leite mangalhães hateten ba agência tatoli hafoin halo audiénsia públika ho komisaun a parlamentu nasionál, iha parlamentu nasionál, kinta ne’e.
programa ho kódiku 029, reforma estadu sei gasta $405,188 no programa ho kódiku 510, boa-governasaun no jestaun instituisionál sei gasta $ 4,312,159.
programa reforma estadu ho nia objetivu médiu prazu (outcome) administrasaun públika efisiénte no transparante.
governante ne’e hateten, programa reforsa estadu sei iha inisiativa barak liu-liu foku iha desburokratizasaun, apoiu sira inisiativa lejislativa governu nian no hadi’a fali melloramentu lejislativu sira.
prezidénsia konsellu ministru (pcm, siglá portugés) hanesan departamentu sentrál governu iha misaun, presta apoiu ba konsellu ministru no primeiru-ministru, promove koordenasaun interministeriál ba governu hanesan prosedidmentu lejislativu governu (artigo 2º do decreto-lei n.º 16/2018, de 12 de dezembro).
tuir dokumentu livru 2 planu asaun annuál oje 2022, pcm prevee $4,717,347 hodi aloka ba saláriu vensimentu $551,540, bens servisu $4,165,807, ba kapitál menór, kapitál dezenvolvimentu no transferénsia públika laiha.
hosi orsamentu ne’e, sei finansia ba programa rua no sub-programa ualu (8) ho atividade 32.
programa sira-ne’e, ho nia sub-programa reforma administrativa nia atividade planu desburokratizasaun administrasaun públika, atividade apoia servisu no orgaun administrasaun efisiénsia prosedimentu, elabora proposta revizaun polítika nasionál fortalesimentu institusionál, elaborasaun proposta prosedimentu komunikasaun instituisionál.
ba programa boa-governasaun no jestaun instituisionál ho objetivu médiu prazu konstrui konfiansa governu, ho nia sub-programa boa-governasaun no nia atividade planeamentu dezenvolvimentu estratéjiku no orientasaun polítika, inspesaun fiskalizasaun no auditoria.
sub-programa jestaun instituisionál nia atividade jestaun finanseira administrasaun no lojístika, jestaun patrimóniu no seluk tán.
sub-programa parseria ho atividade kooperasaun no parseria no sub-programa apoiu ba primeiru-ministru iha koordenasaun governu no prezidénsia konsellu ministru ninia atividade mak apoiu primeiru-ministru no koordenasaun governu, reprezentasaun konsellu ministru no primeiru-ministru, koordenasaun prezidénsia konsellu ministru.
sub-programa governasaun legál konsellu ministru ninia atividade koordenasaun apoiu konsulta jurídika konsellu ministru, koordensaun prosedimentu lejíslativu no regulamentu governu, ezekusaun polítika governu iha matéira reforma lejíslativa ho seluk tan.
sub-programa prestasaun servisu tradusaun no sub-programa komunikasaun estratéjika governu no promosaun sidadania ho nia atividade elaborasaun no desiminasaun atividade governu, monitorizasaun imprensa ho sira seluk.
pcm aprezenta ba oje 2022 ho estimativa forsa traballu funsionáriu 116 (mane 73, feto 43), inklui funsionáriu 16 ho kargu dirasaun no xefia, hosi efetivu sira-ne’e la inklui funsionáriu nomeasaun polítika.
kandidatu prezidente repúblika 2022-2027 ho númeru sorteiu neen (6),  francisco guterres lú-olo, re-kandidata an ba xefe estadu ho kompromisu hakarak asegura estadu direitu demokrátiku, ukun tuir demokrásia, sai prezidente ba povu tomak no sai prezidente repúblika ida-ne’ebé respeita konstituisaun.
“ha’u prontu hakat dala ida tan ba oin, ha’u hakarak asegura estadu direitu demokratiku, ukun tuir demokrásia tanba ne’e sei respeitu povu nia vontade. bainhira hili ha’u ba prezidente repúblika, ha’u sei sai prezidente ba povu tomak, ha’u sei sai prezidente repúblika ida respeita konstituisaun,” kandidatu prezidente repúblika hosi partidu fretilin ne’e hateten iha kampaña.
 lú olo hakarak hametin estadu direitu demokrátiku bainhira reeleitu sai pr
lú-olo hala’o nia mandatu tuir  kbiit konstituisaun rdtl ne’ebé fó ba prezidente repúblika atu hametin unidade estadu, estabilidade polítika no  funsionamentu regular instituisaun demokrátika sira-nian.  
nu’udar komandante supremu forsa armada, lú olo kontribui  ba haforsa  instituisaun  sira  ho dezenvovimentu  sistema seguransa nasionál no polítika seguransa nasionál.  iha ninia mandatu akontese duni tranzisaun lideransa husi jerasaun tuan ba jerasaun foun iha instituisaun falintil-fdtl nia laran.
lú olo fó rekoñesimentu no valorizasaun ba veteranu sira no apela ba sira atu partisipa iha prosesu dezenvolvimentu nasionál.
iha área internasionál, prezidente lú olo kontribui ba haklean relasaun bilaterál ho estadu membru  komunidade internasionál no  akompaña prosesu adezaun timor-leste ba asean no organizasaun mundial komérsiu.
iha ninia mandatu nu’udar prezidente repúblika, lú olo hakarak tebes  atu partisipa iha reuniaun internasionál  sira hanesan cplp, asean, asembleia jerál onu no halo vizita ofisiál ba país belun maibé votasaun  kontra iha parlamentu nasionál no impaktu husi pandemia covid-19 la fó dalan. 
lú olo hamriik iha oin hodi hametin estadu direitu demokrátiku, defende inkluzaun no justisa sosiál, luta hasoru injustisa no kkn no defende makaas dezenvolvimentu ekilibradu no  sustentável.
lú olo uza diálogu hodi hakat dezafiu no difikuldade sira. durante kuaze tinan lima nia laran, nu’udar prezidente repúblika, lú-olo sempre uza diálogu nu’udar dalan hodi hakotu diverjénsia polítika.
tanba fó prioridade ba diálogu, lú olo kontribui ba haklean demokrasia, sentidu pertensa ba parte hothotu no domin, no nuneé, hametin  pás no estabilidade iha ita-nia rain. 
ho lú olo, nu’udar xefe estadu ida ne’ebé hala’o  relasaun  di’ak ho titular husi  órgaun soberania sira seluk,  no povu nia matenek, ita-nia país kontinua moris ohinloron iha hakmatek nia laran no estabilidade.
biografia 
francisco guterres lú olo moris iha loron 07 fulan-setembru 1954, iha ossú, munisípiu viqueque. nu’udar ema katóliku, lú olo estuda iha colégio santa teresinha, ossú,  hosi 1963 to’o  1966. hafoin ramata tiha eskola iha liceu dili nian iha 1973, nia fila-fali ba colégio santa teresinha nu’udar monitór eskolár.
 reeleitu sai pr, lú olo hakarak harii ekonomia sutentável ba povu
francisco guterres lú olo (prezidente repúblika nia naran ofisiál) kaben ho cidália lopes nobre mouzinho guterres no sira iha oan na’in-haat (francisco, eldino, felezito no dália).
haree ba ninia karreira polítika, lú olo la’o dalan naruk ida nu’udar membru ativu iha frente revolucionária do timor-leste independente (fretilin), hahú hosi simpatizante to’o membru komité sentrál fretilin no, ikusliu, nu’udar  prezidente partidu fretilin.
lú olo, joven ho personalidade kontestatária maibé ho integridade morál ne’ebé hametin ho orientasaun hosi padre salezianu sira, hako’ak fretilin hosi kedas tinan 1974. 
molok indonézia invade no okupa timor-leste, lú olo hala’o maka’as tiha ona ninia knaar militante atu fó-hatene no haklaken manuál no programa polítiku fretilin, iha ossú, distritu viqueque ba komunidade sira.
nia hahú ninia knaar nu’udar gerrilleiru iha 1975 bainhira tama iha pelotaun falintil nian ho komandu lino olokasa nian, iha rejiaun sentru leste, besik ka iha área periférika ossú nian.
iha fulan-juñu 1976, lú olo simu kargu nu’udar sekretáriu zona kosteira (leste no oeste), iha rejiaun ponta leste, la dook hosi komité rejionál ravina leste,  fatin ida ne’ebé  xanana gusmão mak adjuntu iha ne’ebá, bainhira sei membru komité sentrál fretilin nian.  iha 1977/78, lú olo hetan nomeasaun nu’udar delegadu komisariadu setór ponta leste nian.
hosi 01 to’o 08 marsu 1981, fretilin organiza konferénsia nasionál dahuluk ba reorganiza/hadi’ak rezisténsia.   iha konferénsia ne’e mak harii crrn-conselho revolucionário de resistência nacional no fretilin nakfila ba partidu. lú olo simu kargu nu’udar adjuntu responsável ba parte sentrál timor-leste nian.
iha fulan-jullu 1982, lú olo simu knaar nu’udar adjuntu, iha rejiaun sentru leste (nakroma) ne’ebé halo parte komandu terseira companhia da guerrilha nian ho komandu fera lafaek nian. iha 1984 simu kargu polítiku nu’udar komisáriu polítiku.
iha 1987, nu’udar komisáriu polítiku forsa armada sira-nian, hala’o ninia knaar iha rejiaun cruzeiro, rejiaun sentru súl no norte (aileu no manatuto).
iha loron 07 fulan-dezembru 1987, nu’udar desizaun ida hosi reorganizasaun rezisténsia nian, falintil haketak-an hosi fretilin.
iha loron 31 dezembru 1988, fretilin harii cnrm (conselho nacional da resistência maubere) kompoin husi komandu falintil (dirije husi komandante xanana gusmão) no komponente polítika hanaran komisaun diretiva fretilin (cdf), kompoin husi ma’huno bulerek karataiano, nu’udar sekretáriu cdf no konis santana no mau hodu raan kadalak, nu’udar vise-sekretáriu cdf.
iha 20 novembru 1992, tanba militar indonéziu kaer xanana gusmão, ma’ huno mak kaer fali komandu luta.  tanba ma’huno hetan kaptura iha 5 abril 1993, konis santana mak asume komandu luta nian no kaer fali kargu nu’udar sekretáriu komisaun diretiva fretilin
bainhira komandante nino konis santana mate iha 9 marsu 1998, lú olo mak hola ninia fatin nu’udar sekretáriu cdf nian.
hatán ba proposta lú olo nian, iha loron 15 to’o 20 agostu 1998, fretilin hala’o konferénsia nasionál estraordinária iha sydney-austrália. konferénsia ne’e deside halakon cdf no hamosu fali órgaun foun ida ba lideransa fretilin, hanaran conselho presidencial da fretilin, ho lú olo nu’udar  koordenadór jerál no mari alkatiri no ma’huno bulerek karataiano, nu’udar vise-koordenador.
iha 1998, durante “convenção nacional timorense” ne’ebé hala’o iha peniche, portugal, cnrm fila-an ba cnrt – conselho nacional da resistência timorense, ho objetivu atu hametin liután unidade nasionál entre sidadaun timoroan sira iha luta libertasaun nasionál. 
lú olo kaer kargu oioin: membru konsellu polítiku-militár (iha rezisténsia armada), koordenadór jerál ba konsellu prezidensiál fretilin nian, membru komisaun polítika nasionál cnrt nian (cpn/cnrt) no sekretáriu frente polítika interna (fpi/cnrt).
hafoin referendu 1999, lú olo, hamutuk ho falintil,  tun hosi foho no bá ho sira ba aileu.
iha maiu 2000, lú olo prezide konferénsia nasionál kuadrus fretilin nian no hosi ne’e, fretilin hahú reorganiza-an husi kraik to’o leten iha nível nasionál.
iha fevereiru 2001, lú olo entrega ninia kilat no munisaun tomak ba komandu falintil nian iha aileu.
iha jullu 2001, kongresu fretilin hili lú olo, nu’udar prezidente partidu,  liuhosi eleisaun.
hosi 20 setembru 2001 to’o 20 saiu 2002, hala’o knaar nu’udar prezidente asembleia konstituinte timor-leste nian.
iha 20 maiu 2002, kofi annan, nu’udar sekretáriu jerál onu transfere administrasaun timor-leste hosi onu ba prezidente asembleia konstituinte, francisco guterres lú olo. 
iha loron 20 maiu 2002 konsagra formalmente nu’udar loron restaurasaun independénsia ho rekoñesimentu hosi komunidade internasionál.
lú-olo, nu’udar prezidente parlamentu mak halo deklarasaun restaurasaun independénsia no prezide serimónia investidura ba kay rala xanana gusmão, nu’udar prezidente repúblika ba mandatu 2002-2007. asembleia konstituante nakfilak ba parlamentu nasional.
hosi 20 maiu 2002 to’o 31 jullu 2007, lú olo hala’o knaar nu’udar prezidente parlamentu nasionál repúblika demokrátika timor-leste.
 lú-olo reeleitu ba pr sei hametin relasaun institusionál
tanba nia partisipasaun ativu tebe-tebes iha luta ba libertasaun nasionál mak lú-olo la konsege estuda tan. iha 2005 de’it, enkuantu kaer hela knaar nu’udar prezidente parlamentu nasionál timor-leste, mak foin hetan fali oportunidade atu hatutan ninia formasaun akadémika.
iha 2011, lú olo  ramata kursu direitu iha fakuldade direitu iha universidade nasionál timor lorosa’e,  patrosinada hosi fundação das universidades portuguesas(fup), no ninia serimónia  graduasaun  akontese iha  24 abril 2012.
tuir dekretu prezidente repúblika númeru 56/2006, 05 dezembru, lú olo simu kondekorasaun ho títulu onorífiku orden gerrilla hosi prezidente repúblika kay rala xanana gusmão, grau 1/nivel superiór nu’udar rekoñesimentu ba kargu polítiku ne’ebé mak nia hala’o iha frente armada, inklui ba kargu nu’udar komisáriu polítiku, koordenadór jerál konsellu prezidensiál fretilin nian, sekretáriu komisaun diretiva fretilin nian, koordenadór konsellu polítiku-militár, sekretáriu konsellu exekutivu luta klandestina no sekretáriu frente polítika interna/cnrm.
iha maiu 2006, fretilin hala’o kongresu nasionál daruak. lú olo, dala ida tan eleitu prezidente partidu nian.
iha abril 2007, lú olo, nu’udar kandidatu fretilin ba kargu prezidente repúblika manán votus boot liu kandidatu sira seluk iha primeira volta, maibé lakon iha segunda volta ba josé ramos-horta.  
iha 30 agostu 2009, bazea ba dekretu lei númeru 20/2009, 24 abríl, no dekretu prezidensiál númeru  25/2009, 30 agostu, lú olo simu kondekorasaun ho grau colar ordem de timor-leste hosi prezidente repúblika josé ramos-horta nia liman, nu’udar rekoñesimentu ba kontribuisaun boot ne’ebé nia fó ba timor-leste no timoroan sira.
iha 20 agostu 2011, lú olo eleitu fila-fali ba prezidente fretilin liuhosi eleisaun direta ba lideransa partidu nian.
iha 13 janeiru 2012, kompete fila-fali ba prezidente repúblika nu’udar kandidatu partidu fretilin, liu primeira volta maibé lakon iha segunda volta ho taur matan ruak.
iha 2012, bazea ba dekretu-lei númeru 15/2009, 18 marsu, no dekretu prezidensiál númeru 25/2009, 30 agostu, lú olo simu kondekorasaun ho medalla méritu hosi prezidente repúblika josé ramos-horta tan ninia kontribuisaun ba pás no estabilidade nasionál.
iha fevereiru 2014, nia simu kargu nu’udar prezidente komisaun preparatóriu ba simeira xefe estadu no governu komunidade nasaun lian-portugés (cplp) no hetan rekoñesimentu públiku hosi primeiru-ministru, iha tempu ne’ebá, kay rala xanana gusmão ba ninia empeñu no susesu ne’ebé hetan durante hala’o knaar ne’e.
durante ninia karreira polítika, lú olo partisipa no halo diskursu iha sesaun dalimak hosi asembleia paritária ue-acp (25 novembru, 2002), iha konferénsia datoluk hosi partidu polítiku aziátiku sira iha repúblika populár xina (agostu 2004) no mós iha simeira prezidente parlamentu iha okaziaun asembleia jerál nasoins unidas (setembru 2005).
nu’udar prezidente fretilin, lú olo partisipa iha konferénsia nasionál partidu traballista austrália nian, iha dezembru 2011.
mandatu prezidente repúblika 
iha 20 marsu 2017, lú olo kompete fila-fali ba eleisaun prezidensiál ba dala tolu nu’udar kandidatu fretilin no manán iha primeira volta ho votu 57,1%.
iha 20 maiu, tuku 00h00, prezidente parlamentu nasionál fó pose ba lú olo nu’udar prezidente repúblika demokrátika timor-leste ba dala-neen (6) (ba dala-4 bainhira sura hosi restaurasaun independénsia timor-leste nian iha 20 maiu 2002.
lú olo hala’o nia mandatu tuir kbiit konstituisaun rdtl ne’ebé fó ba prezidente repúblika atu hametin unidade estadu, estabilidade polítika no funsionamentu regular instituisaun demokrátika sira-nian.
haktuir konstituisaun rdtl no nia konxiénsia rasik, prezidente repúblika lú olo promulga no ka veta diploma lejislativu atu defende intereses país no povu nian. 
lú olo sempre defende uza fundu minarai ho dalan ida ne’ebé permite fó benefísiu ba jerasaun ohinloron no mós ba abanbainrua ninian. 
atu estadu timor-leste la depende de’it no ba beibeik husi fundu minarai, lú olo promove diversifikasaun ekonómika iha ninia intervensaun polítika hothotu, liuhosi dezenvolvimentu ida ne’ebé fó atensaun liuliu ba ema, atu hasa’e lalais kapasidade produtiva rai-laran ninian.
liuhusi kampaña nasionál ¨sidadaun ida, ai-oan ida¨ hahú husi lú olo ho partisipasaun hosi governu no apoiu husi organizasaun sosiedade sivíl, organizasaun internasionál, konfisaun relijioza sira no komunidade sira, ai-oan liu miliaun ida mak kuda ona iha territóriu nasionál.
ho inisiativa ida-ne’e, lú-olo   haforsa inisiativa oioin kona-ba proteje ambiente iha ita-nia rain atu ita hotu bele moris ba beibeik iha ambiente saudável no ho dezenvolvimentu ekilibradu no sustentável.
ho pedidu husi governu no autorizasaun husi parlamentu nasional, lú olo barani foti desizaun deklara no renova estadu emerjénsia tuituir malu no nune’e, estadu timor-leste konsege proteje povu tomak liuhusi medida prevensaun no kontrole hasoru pandemia covid-19.
nu’udar komandante supremu forsa armada, lú olo kontribui  ba haforsa  instituisaun  sira  ho dezenvovimentu  sistema seguransa nasionál no polítika seguransa nasionál.  iha ninia mandatu akontese duni tranzisaun lideransa husi jerasaun tuan ba jerasaun foun iha instituisaun falintil-fdtl nia laran.
lú olo fó rekoñesimentu no valorizasaun ba veteranu sira no apela ba sira atu partisipa iha prosesu dezenvolvimentu nasionál.
iha área internasionál, prezidente lú olo kontribui ba hakle’an relasaun bilaterál ho estadu membru komunidade internasionál no akompaña prosesu adezaun timor-leste ba asean no organizasaun mundial komérsiu.
iha ninia mandatu nu’udar prezidente repúblika, lú olo hakarak tebes atu partisipa iha reuniaun internasionál sira hanesan cplp, asean, asembleia jerál onu no halo vizita ofisiál ba país belun maibé votasaun kontra iha parlamentu nasionál no impaktu husi pandemia covid-19 la fó dalan. 
lú olo hamriik iha oin hodi hametin estadu de direitu demokrátiku, defende inkluzaun no justisa sosiál, luta hasoru injustisa no kkn no defende makaas dezenvolvimentu ekilibradu no sustentável.
lú olo uza diálogu hodi hakaat dezafiu no difikuldade sira. durante kuazi tinan lima nia laran, nu’udar prezidente repúblika, lú olo sempre uza diálogu nu’udar dalan hodi hakotu diverjénsia polítika. 
tanba fó prioridade ba diálogu, lú olo kontribui ba hakle’an demokrasia, sentidu pertensa ba parte hotu-hotu no domin, no nuneé hametin pás no estabilidade iha ita-nia rain. 
ho lú olo, nu’udar xefe estadu ida-ne’ebé hala’o relasaun  di’ak ho titular husi  órgaun soberania sira seluk,  no povu nia matenek, ita-nia país kontinua moris ohin loron iha hakmatek nia laran no estabilidade.
  kandidatu lú olo hakarak kontinua promove diálogu
 prezidente interinu partidu libertasaun populár (plp), abrão freitas ‘mate restu’, hateten simu ona informasaun hosi primeiru ministru, taur matan ruak, katak membru governu na’in-haat hosi plp mak tama lista remodelasaun, nune’e hahú prepara ona lista hodi troka.
“prezidente partidu plp atuál primeiru ministru,taur matan ruak bolu ha’u hodi informa katak, fulan ne’e,  nia (pm taur) halo remodelasaun ba membru plp nian ne’ebé iha governu. iha ami nia konversa ne’e mós nia (pm taur) informa iha membru governu hosi plp nian na’in-haat mak tama iha lista remodelasaun,” prezidente interinu plp ne’e hateten ba agência tatoli, via telefónika, kuarta ne’e.
  pm taur deklara sei halo remodelasaun
maske nune’e, prezidente internu ne’e  informa seidauk simu lista membru governu hosi partidu plp ne’ebé hetan remodelasaun tanba kompeténsia xefe governu nian.
primeiru ministru sei halo avalisaun dezempeñu ba membru governu hirak ne’ebé naran tama iha lista remodelasaun, molok foti desizaun.
“prezidente partidu plp no atuál primeiru ministru mós dehan klaramente nia sei halo avaliasaun dezempeñu servisu ba membru governu hosi plp nian. nia (primeiru ministru) halo tiha ida ne’e mak sei ko’alia ho partidu kona-ba ministru ka sekretáriu estadu ne’ebé atu remodela. nune’e ami bele prepara rekursu hodi troka fali membru governu plp ne’ebe hetan remodelasaun,” nia akresenta.
tanba, membru governu hosi plp ne’ebé hetan remodelasaun ne’e sei hetan subtituisaun nafatin hosi kuadru partidu nian. 
“remodelasaun ne’e lalais liu iha fulan marsu ne’e nia laran. tanba xefe governu hein prezidente repúblika francisco guterres “lú-olo” finaliza atividade kampaña no tama fali servisu mak primeiru ministru ba hasoru hodi ko’alia kona-ba asuntu ne’e,” nia afirma.
nune’e, partidu plp hahú prepara lista definitivu ida hodi submete ba xefe governu atubele troka membru governu ne’ebé hetan remodelasaun.
“semana ida ka rua tan, ami halo lista fixu ona, kuandu prezidente partidu plp atuál primeiru ministru halo hotu ona valisaun no informa mai fali partidu, ami submete lista ne’e ba nia hodi haree. tanba plp preparadu iha rekursu iha área oin -oin atu troka membru govenu, ne’ebe hetan remodelasaun,” prezidente interinu plp ne’e afirma.
iha biban ketak, ministru obra públiku, salvadór eugenio dos reis pires, ne’ebé mai hosi plp deklara nia parte prontu simu desizaun hosi primeiru ministru tanba kargu ne’e nuudar konfiasa polítika.
“ha’u laiha komentáriu tanba ne’e primeiru-ministru nia kompeténsia,” ministru salvador afirma.
membru governu hosi partidu plp, kompostu hosi primeiru ministru no ministru interiór, taur matan ruak, ministru prezidénsia konsellu ministru, fidelis manuel leite magalhāes, ministru obra públiku, salvadór eugenio dos reis pires, ministru justisa, manuel cárceres da costa, ministru ensinu superiór, siénsia no kultura, longuinhos dos santos, ministru defeza, filomeno da paixão de jesus.
nune’e mós,vise-ministru saúde bonifacio maucoli dos reis, vise-ministra solidariedade sosiál no inkluzaun, signi chandrawati verdiál, sekretária estadu igualdade jéneru no inkluzaun (seii), maria josé fonseca, sekretáriu estadu ambiente, demétrio do amaral de carvalho, sekretáriu estadu komunikasaun sosiál, mericio juvinál dos reis akara.
viii governu konstitusionál forma liuhosi plataforma partidu libertasaun populár (plp), frente revolucionária de timor-leste independente (fretilin) no kmanek haburas unidade nasional timor oan (khunto).
 kuarta, prezidente repúblika sei fó pose ba membru governu na’in-21
sekretáriu jerál partidu fretilin, mari alkatiri, hateten kandidatu partidu fretilin ba prezidente repúblika iha eleisaun prezidensiál ne’e na’in-ida de’it mak francisco guterres ‘lú-olo’ mesak no laiha tan kandidatu seluk.

 alkatiri asina rezolusaun, rekandidatura lú olo irrevogável
“ita tenke distingi instituisaun iha dixiplina no valór prinsípiu, vida kultura rasik no ema ne’e buat seluk. ha’u ko’alia daudaun tanba agora ho eleisaun prezidensiál ne’e iha konfuzaun barak balun apela votu ho konsiénsia, tanba ne’e ema hosi parte instituisaun ida nune’e kandidatu fretilin nian ida de’it laiha rua ka tolu. kandidatu pr hosi partidu fretilin mak kandidatu francisco guterres lú olo mesak,” mari alkatiri afirma, bainhira halo abertura ba konferénsia nasionál opmt ba dal-haat iha salaun katedral, sesta ne’e.
opmt tenke hatene ida-ne’e katak opmt masa organizasaun fretilin nian hatutan luta prinsípiu sira.
antes ne’e, iha kinta (27/01/2022), liuhosi konferénsia imprensa iha sede comite central fretilin (ccf) comoro, sekretáriu jerál partidu frente revolucionária de timor-leste independente (fretilin), marí alkatiri, hateten kona-ba kandidatu prezidente repúblika (pr) hosi partidu atu kompete iha eleisaun, la presiza liuhosi konferénsia nasionál tanba estatutu partidu fó dalan.
“fretilin nia estatutu klaru, prezidente partidu mak primeiru kandidatu ba prezidente repúblika, tanba ne’e la presiza konferénsia nasionál,” alkatiri hateten.
sekretáriu jerál hato’o lia hirak ne’e hodi hatan ba preokupasaun públiku ne’ebé kestiona kandidatura atuál prezidente partidu fretelin, francisco guterres ‘lú olo’, ba prezidente repúblika períodu 2022-2027, sein liu konferénsia nasionál.
tuir alkatiri, la’ós la gosta ho kandidatu seluk, maibé lú olo iha vizaun inkluziva durante sai hanesan xefe estadu no hakarak kontinua ho programa sira atu hametin estadu, nune’e bele kontribui ba dezenvolvimentu sustentável.
antes ne’e, francisco guterres ‘lú olo’ ofisialmente deklara ona ninia kandidatura prezidente repúblika períodu 2022-2017 iha munisípiu ermera, katak sei kandida-an ba kompete iha eleisaun prezidensiál iha marsu 2022.
bazea ba estatutu partidu fretilin, iha artigu 83 kona-ba kargu polítiku, mensiona katak prezidente partidu hanesan kandidatu fretilin ba kargu prezidente repúblika no sekretáriu jerál hanesan kandidatu ba primeiru-ministru.
estatutu ne’e ,ensiona mós katak, bainhira prezidente no sekretáriu jerál la disponível ba funsaun rua ne’e mak sei aprezenta ba komité sentrál fretilin atu indika membru seluk para ezerse kargu ne’e.
hafoin restaurasaun independénsia iha 20 maiu 2002, francisco guterres ‘lú olo’ eleitu hanesan prezidente repúblika ba períodu 2017 to’o 2022.
ministériu agrikultura no peska (map) tinan ne’e sei selebra loron nasionál floresta no ai-kameli iha loron 13 janeiru iha munisípiu manututo.
“iha selebrasaun ita sei lansa kuda ai-kameli iha rai ektare lima no munisípiu seluk lansa ektare rua, entaun kada ektare ida sei kuda ai-kameli hamutuk $1.667,” diretór jerál floresta, kafé no planta indústria, raimundo mau, hateten ba agência tatoli, iha ninia knaar fatin, caicoli tersa ne’e.
 map-ue selebra loron nasionál ai-kameli no floresta iha aileu
atividade kuda ai-kameli ne’ebé sei lansa iha munisípiu manatuto, hamutuk ho ai-horis balu hanesan ai-turi no ai-horis seluk ne’ebé fó nutrisaun ba ai-kameli no fó vantajen mós ba komunidade. 
“daudaun ita halo preparasaun ba rai ne’ebé atu kuda, tanba área ne’ebé atu kuda ne’e haliis entaun presiza hadi’a kondisaun rai. ai-kameli oan ne’ebé atu kuda preparadu ona halo desde tinan kotuk,” nia akresenta.
nune’e iha selebrasaun ne’e map mós koordena ona ho ona prezidente autoridade no administradór munisípiu sira 13 janeiru hamutuk ho dirijente servisu agrikutura no xefe reflorestasaun nian organiza ida-idak selebra iha ninia munisípiu.
“ho atividade sira ne’e, ita mós hato’o ona proposta ida ba primeiru-ministru oinsá opta kondisaun ba entidade hotu atu garante no tau importánsia ba floresta no ai-kameli inklui ai-horis sira iha timor-leste,” nia dehan.
kada tinan map oferese ai-kameli milliaun ida resin ba komunidade hodi ba kuda iha sira-nia kintal rasik, nune’e to’o tinan 20-25 ba leten sira presiza relata de’it iha serbisu ba floresta, atu kolleta produtu floresta ne’ebé sira kuda rasik.
“ita-nia responsável mak kontinua presta prioridade ba ai-horis espesífika liu hanesan ai-kameli hodi garante promosaun,” nia dehan.
nune’e, diresaun jerál floresta, kafé no planta industria kolabora ho parseiru internasionál hosi sentru estudu austrália ninian, hanaran projetu icon hodi halo estudu ba ai-kameli atu sukat nia kreximentu idade.
“projetu ne’e realiza iha manduki atabae, ne’ebé governu konsege kuda ai-kameli hamutuk ektare 200, objetivu atu haree medida kresimentu ai-kameli, hahú preparasaun kuda to’o kolleta,” nia dehan.
diretór jerál sekretariadu tékniku administrasaun eleitorál (stae), acilino manuel branco, hateten prosesu pakotemente materiál ba sentru votasaun sira hahú iha tersa (15/03) to’o kinta (17/03).

nia informa, munisípiu balun kuaze konklui hotu ona no balun sei prosesu pakotemente, nune’e iha loron 18 marsu iha dadeer ne’e iha munisípiu 12 inklui raeoa halo serimónia hodi halo distribuisaun ba suku sira hotu.
“hosi tersa to’o aban (17/03) ita hahú halo pakotemente bulletin votu tuir nesesidade kada sentru nian nune’e mós materiál sira seluk hanesan tinta, urna, kavina votu nian, no materia eskritóriu ba sentru no estasaun sira, nune’e halo preparasaun másima ba loron 19 marsu. loron 18 marsu, ita sei distribui materiál hirak ne’e ba sentru votasaun iha suku sira,” acilino hateten ba agência tatoli, iha nia knaar fatin caicoli, kuarta ne’e.
molok atu distribui. stae mós halo hela preparasaun ba transporte hodi transporta materiál ba sentru votasaun no estasaun sira iha territóriu nasionál, no tuir planu stae sei uza viatura hamutuk 517 hodi transporta materiál ba sentru sira hotu.
iha nivel sentrál, stae rekolla ona viatura hamutuk 150 maibé antes ne’e patrimóniu estadu mós entrega ona viatura balun ba munisípiu sira, depois horisehik entrega tan viatura 128 no viatura 100-resin ne’ebé mak ita identifikadu viatura estadu nian iha munisípiu sira.
“tanba númeru viatura ne’ebé ita presiza barak entaun ho ne’e ita mós sei aluga tan viatura balun hodi suporta ba viatura hosi estadu no patrimóniu estadu nian hodi bele transporta materiál ba sentru no estasaun votasaun sira iha suku,” nia dehan.
iha kuarta (16/03) ne’e, motorista no viatura sira konsentra hotu iha stae halo preparasaun no aban hotu-hotu sei desloka ba iha munisípiu ida-idak para nune’e iha loron 18 lori materiál ba suku.
sentru votasaun iha territóri nasionál hamutuk 1.200 no estasaun iha 1.500.
vise-ministru administrasaun estatál, lino de jesus torrezão, informa planu kona-ba instalasaun fatin lixu hamutuk rihun 4 iha kapitál dili, daudaun ne’e tama ona ba prosesu aprovizionamentu hodi loke konkursu ba kompañia atu implementa iha tinan 2022.

“tanba ita seidauk hatene empreza ida-ne’ebé manan konkursu públiku ba monta lixeiru ne’e. bainhira iha ona manan na’in parte aprovizionamentu sei haruka mai ami depois ita anúnsia hafoin implementa tanba ne’e sei hein hela,” lino torrezão hateten ba agência tatoli iha nia knaar fatin colmera, dili, sesta ne’e.
notísia relevante :2022: governu hahú implementa sistema lixu ateru kontroladu
tuir planu fatin lixeiru hirak ne’e sei instala iha fatin públiku hanesan merkadu, sentru saúde, eskola, dalan públiku, loza oin no komunidade sira-nia hela fatin iha postu administrativu dom aleixo, na’in feto, cristo rei no vera cruz.
governu liuhosi autoridade munisípiu dili prevee orsamentu jerál estadu hodi atende lixu no transforma lixu ba resiklajen hamutuk  millaun $2.3.
entretantu, iha tinan kotuk, reprezentante povu iha uma fukun parlamentu nasionál liuhosi debate espesialidade ba proposta lei orsamentu jerál estadu (oje) 2022 aprova orsamentu adisionál $2.300.000 ba autoridade munisipál dili hodi tau ba programa prioridade liliu kestaun jestaun lixu iha kapitál dili ho votu a-favór 43, kontra 0 no abstensaun 15.
proposta númeru 118 títulu munisípiu dili, kategória despeza bens no servisu ho programa kódiku 798 kona-ba bee no saneamentu, dotasaun inisiál $1,308,582 iha alterasaun aumenta $2.300.000, nune’e dotasaun finál sa’e ba $3,608,582.
ho aditamentu rubrika ba orsamentu ne’e atu hala’o servisu rekolla no transporta lixu ka resíduos sólidos iha sidade dili relativa hosi lote-1 zona leste no lote-2 zona oeste, halo dezeñu, konstrusaun, reabilitasaun ho jestaun ateru estasaun tratamentu resíduos iha tibar, no mós forñesimentu ekipamentu ba rekolla resíduos iha dili ba operasaun iha terenu. lixeiru sira-ne’e sei tau dook hosi km 178.
notísia relevante :amd sei fó koima ba infratór sira-ne’ebé soe lixu arbiru
parlamentu nasionál, sei halo re-apresiasaun foun ba dekretu pn númeru 54v (3ª) ne’ebé aprova estatutu majistradu judisiál tanba antes ne’e hetan veta hosi prezidente repúblika.

 prezidente repúblika veta dekretu hosi pn kona-ba estatutu majistradu judisiál
“meza prezidente parlamentu nasionál ajenda ona iha loron 07 marsu ne’e sei diskute re-apresiasaun foun iha plenária ba dekretu pn ne’ebé aprova estatutu majistradu judisiál antes ne’e hetan veta hosi prezidente repúblika,” prezidente komisaun a trata asuntu justisa no konstituisional, joaquim dos santos, hateten ba agéncia tatoli iha parlamentu nasionál, sesta ne’e.
xefe estadu veta polítiku ba kestaun administratiu iha observasaun hamutuk  artigu 14, nune’e  komisaun halo ona proposta 11 atu bele diskute fali artigu hirak ne’e iha apresiasaun foun.
“ba proposta artigu sira-ne’e ha’u ladun lembra maibé sei aprezenta iha reuniaun plenária hodi diskute,” nia hateten.
enkuantu, proposta lei númeru 24/v(3ª) estatutu ministériu públiku ko’alia kona-ba organizasaun internu ministériu públiku (mp) nian hahú hosi definisaun jerál ba to’o norma tranzitória, halo asimilasaun ho lei organizasaun judisiáriu ne’ebé foin aprova no ajusta mós estatutu majistradu judisiál tanba organizasaun rua ne’e parelelu.
organizasaun ne’e ida-idak hala’o nia funsaun bainhira konstitui tribunál atu julga kazu hanesan iha juiz ne’ebé kompeténsia aas liu, no prokuradór nu’udar akuzadór no defensória hanesan defeza, nune’e lei ne’e rekuñese kompeténsia mp nian tuir akuzasaun tuir konstituisaun ho lei.
“tanba ne’e konteúdu ka substánsia ita aprova lei normativu ba estatutu ministériu públiku hanesan organizasaun la’o paralelu ho organizasaun majistradu judisiál,” nia hateten.
tanba ne’e, nia dehan, atu regula majistradu mp no majistradu judisiál nian importante organizasaun rua diferente maibé iha paralelu sistema justisa.
proposta lei kona-ba estatutu ministéiru públiku iha kapítulu viii no artigu 310.
proposta ne’e iha títulu i (estrutura, funsaun no rejime intervensaun), kapítulu i (estrutura no funsaun), ne’ebé regula artigu hamutuk hitu.
kapítulu ii (reprezentasaun no rejime intervensaun), sesaun i (prinsípiu no dispozisaun jerál) ne’ebé regula artigu hamutuk 10.
títulu ii (órgaun no majistradu ministéiru públiku), kapítulu i (dispozisaun jerál), ne’ebé regula artigu hamutuk haat.
kapítulu ii (prokuradór jerál repúblika), sesaun i (estrutura no kompeténsia), ne’ebé regula artigu hamutuk 80.
kapítulu iii (prokuradória repúblika rekursu), sesaun i (sede, jurisdisaun no kompeténsia), ne’ebé regula artigu hamutuk sia.
kapítulu iv (prokuradória repúblika primeira instánsia), sesaun i (estrutura no kompeténsia), ne’ebé regula artigu hamutuk sia.
kapítulu v (prokuradória repúblika administrativa no fiskál), sesaun i (dispozisaun jerál), ne’ebé regula artigu hamutuk lima.
parte ii (majistradu ministéiru públiku), kapítulu i (kompozisaun, funsaun no estatutu), ne’ebé regula ho artigu hamutuk neen, kapítulu ii (devér, direitu no inkompatibilidade majistradu), sesaun i (devér no inkompatibilidade), regula ho artigu hamutuk 37, kapítulu iii (avaliasaun) ho artigu sia.
kapítulu iv (ingresu, progresaun no dezenvolvimentu iha karreira provimentu), sesaun i (rekrutamentu no asesu), subsesaun i (disposizaun jerál), regula ho artigu hamutuk 30, kapítulu v (aposentasaun, jubilisaun, sesasaun no suspensaun funsaun), regula ho artigu hamutuk 10.
kapítulu vi (antiguidade no disponivilidade), regula ho artigu hamutuk sia. kapítulu viii (rejime disiplinar), sesaun i (dispozisaun jerál), regula ho artigu hamutuk 37.
hosi proposta lei ne’e previstu iha artigu 2 funsaun ministéiru públiku reprezenta estadu, exerse asaun penál, asegura defeza menór no inkapazes, defende legalidade demokrátika no promove kumprimentu lei iha konstituisaun, prezente estatutu lei.
no iha artigu 3, subliña mp konstitui majistratura ierarkia organizadu, subordinadu hosi prokuradór jerál repúblika, no mp goza autonomia iha relasaun orgaun podér sentrál, rejionál no munisipál, iha termu prezente estatutu.
iha artigu ne’e hateten, autonomia mp karáteriza hosi existénsia mekanizmu governu propriu, hosi vinkulasaun kriteira legalidade, isensaun no objetividade, hanesan hosi eskluziva sujeisaun ba majistradu ministériu públiku diretiva, orden no instrusaun prevista iha prezente estatutu no mp goza nia autonomia administrativa, finanseira no patrimoniál.
diretora programa nasionál dezenvolvimentu suku (pnds), claudina soares pinto, informa konstrusaun uma kbiit laek (ukl) ba ema kbiit laek ba tinan 2022 ne’e sekretariadu tékniku programa nasionál dezenvolvimentu suku (pnds) prepara hela no tama ona ba faze preparasaun ba dezeñu planta no kadernu enkargu ka bill of quantities (boq).

“ba ukl tinan ne’e nian ami tama ona siklu preparasaun ba dezenu planta no kadernu enkargu (boq) nian no balun iha ona siklu peskiza nian,” diretora pnds, claudina soares pinto ba agência tatoli, via telefónika, kuarta ne’e.
nia dehan pnds nia atividade la’ós haree de’it konstrusaun fíziku maibé pnds la’o tuir etapa ida ba etapa seluk no pnds la’o tuir siklu implementasaun nian.
“ami laheree ba implementasaun fíziku maibé ami la’o tuir siklu implementasaun 12 no daudaun ne’e ami tama ona ba siklu preparasaun dezeñu planta no kadernu enkargu (boq),” nia dehan.
diretora ne’e haklaken, pnds la’ós implementa de’it maibé hanorin oinsá kapasita no hasa’e komunidade nia konsementu no fó formasaun atu bele jere programa ne’e ho susesu.
antes ne’e ministru administrasaun estatál (mae), miguel pereira de carvalho, hateten iha tinan fiskál 2021 mae liuhosi pnds konstrui uma kbiit laek (ukl) hamutuk 1.254, ne’ebé nia progresu iha munisípiu hotu la’o di’ak no hetan apresiasaun boot hosi komunidade ne’ebé hetan benefísiu direta.
nune’e mós, ita tina kotuk parlamentu nasionál, kinta (09 dezembru 2021), aprova orsamentu $63,600.000 ba tinan fiskál 2022 hodi konstrui uma kbi’it laek (ukl) 10 kada suku iha territóriu nasionál iha debate espesialidade ba proposta lei orsamentu jerál estadu 2022 ho rezultadu votasaun a-favór 47, kontra 0 no abstensaun 13.
“nune’e, importante tebes governu nia tulun diretamente ba populasaun liu-liu iha suku no aldeia ne’ebé merese hetan atensaun hosi estadu. tanba ne’e, ami hakarak hasae tan envez uma tolu maibé uma 10 kada suku nune’e proposta ne’e pasa governu konkorda liu-liu oinsa hadi’a mekanizmu implementasaun,” deputadu proponente, francisco de vasconselos hateten iha plenária.
proposta númeru 54 mosu hafoin komisaun rona esplikasaun hosi ministru administrasaun estatál (mae) kona-ba ajuda harii uma ba ita-nia populasaun sira-ne’ebé laiha kbiit, maibé programa ne’e konsta kedas iha planu estratéjiku dezenvolvimentu nasionál (prdn) 2011-2030 ne’ebé rekuñese povu timor-leste nia aspirasaun atu kria nasaun ida-ne’ebé forte, prosperu no moris di’ak ba sidadaun.
iha programa viii governu konstituisionál prioritiza kona-ba abitasaun no bainhira governu define atividade ne’e ho objetivu prinsipál garante moris di’ak sidadaun nian kontribui ba redús ki’ak.
tanba ne’e, nia dehan, iha tinan uluk governu deside kada suku konstrui uma tolu maibé haree implementasaun mezmu ho aplikasaun estadu emerjénsia ninia ezekusaun to’o hotu.
proposta númeru 54 títulu (servisu/órgaun) mae, kategória despeza transferénsia públika ho programa kódiku 025 kona-ba desentralizasaun administrativa no podér lokál, dotasaun inisiál $21.118.045 ho alterasaun aumenta $63,600.000, nune’e dotasaun finál sa’e ba $84,718,045.
orsamentu ne’e tau iha programa desentralizasaun administrativu no podér lokál, sub-programa dezenvolvimentu lokál ho atividade jestaun programa naisonál dezenvolvimentu suku (pnds)
justifikasaun propoin aditamentu rubríka transferénsia públika $63,600.000 ba kontinuasaun programa uma kbiit laek (ukl) ba konstrusaun uma 10 kada suku iha territóriu benefisíu direta kada munisípiu.
proposta alterasaun ne’e implika aumenta montante totál despeza oje no mós implika aumenta fundu petrolíferu trata iha artigu 17 iha proposta lei oje.
proposta ne’e mai hosi francisco de vasconselos, abel pires da silva, antónio verdiál de sousa, maria angélica rangel no antoninho bianco.
ministru administrasaun estatál (mae), miguel pereira de carvalho, hateten iha tinann fiskál 2021 mae liuhosi pnds konstrui ukl hamutuk 1254, ne’ebé nia progresu iha munisípiu hotu la’o di’ak no hetan apresiasaun boot hosi komunidade rasik hetan benefísiu direta.
tan ne’e, iha tinan 2022, governu liuhosi ministéiru finansa aloka orsamentu besik millaun $8 atu kontinua programa refere maibé ida-ne’e la to’o atu hala’o iha suku hotu-hotu tanba redusaun 75% hosi orsamentu ne’ebé aloka iha tinan ida-ne’e.
“deputadu sira propoin tan osan hamutuk $63,600.000 hodi mae liuhosi pnds bele implementa uma kbiit la’ek iha 2022, aumenta uma 10 kada suku nune’e governu prontu atu implementa programa ida ne’e,” nia dehan.
prokuradór jerál repúblika (pgr), alfonso lopez, husu parlamentu nasionál liuhosi komisaun a ne’ebé tarta asuntu justisa no konstituisionál atu halo ajendamentu ba diskusaun lei sibernétika.

noísia reelevante: mp submete proposta-lei sibernétika ba pn
“proposta balun sei pendente hela liu-liu krime sibernétika dezde uluk ami-nia pgr sesante hatama, nune’e oinsá bele pondera ida-ne’e tama iha diskusaun,” alfonso lopez hateten ba jornalista sira hafoin ramata enkontru ho prezidente parlamentu nasionál, deputadu aniceto longuinhos guterres lopes, iha parlamentu nasionál, kuarta ne’e.
ministériu públiku (mp) hanesan órgaun justisa tenke mantein relasionamentu funsionál ho órgaun soberania no instituisaun sira seluk.
durante enkontru, nia hateten, asuntu ne’ebé aborda enkontru ligadu ba komisaun a nian responsavel iha papél importante atende ba proposta ho projeitu lei ne’ebé tama iha diskusaun.
hanesan parte mp lejislativa sira aprova iha diskusaun espesialidade iha komisaun a ne’ebé presiza ajusta ho estatutu majistratu judisiál no lei organizasaun judisiáriu.
nune’e mós lei medida prevensaun komate korrupsaun (mpcc) ne’ebé vigór ona presiza lei komplementár kooperasaun ativu importante tebes hodi haree hamutuk ho órgaun lejisladór.
“halo apreensaun ba bens ne’ebé aprendidu hanesan hodi droga, krime korrupsaun nune’e sasán sira prezerva ho didi’ak oinsá kondena ema no osan hatama ba kofre estadu,” nia dehan.
antes ne’e, eis pgr, josé ximenes, la esplika detallu kona-ba proposta lei ne’e ho nia artikulasaun iha artigu hira, maibé konteúdu jerál hosi lei ne’e atu regula sidadaun sira utiliza mídia sosiál ho loloos no labele halo difamasaun ba malu.
noísia reelevante: projetu lei krime sibernétika regula mós utilizasaun mídia sosiál
mp submete proposta lei krime sibernétika ba governu
parlamentu nasionál, segunda ne’e halo debate urjente ho ministra saúde hodi ko’alia kona-ba situasaun moras dengue ne’ebé daudaun ne’e númeru sa’e makaas iha timor-leste.
 timor-leste rejista labarik na’in-20 mate tanba dengue
tuir ajenda ne’ebé agéncia tatoli asesu, debate ne’e hala’o iha tuku 09h00 dadeersan hodi ko’alia kle’an liután asaun saida mak ministériu saúde atu halo no presiza hodi kombate moras dengue iha timor-leste.
antes ne’e, prezidente parlamentu nasionál, deputadu aniceto longuinhos guterres lopes, fó sai katak debate ne’e hodi bele rona direta hosi governu nia asaun sira tanba daudaun ne’e moras dengue sai preokupasaun iha rai-laran ne’ebé afeta ba populasaun liu-liu ba labarik sira-nia saúde.
dirasaun nasionál saúde públika liuhosi departamentu vijilánsia epidemologia iha ministériu saúde (ms), to’o iha loron 30 janeiru ne’e relata katak rejista kazu dengue iha timor-leste hamutuk 1.198 no hosi númeru ne’e iha labarik na’in-20 mak mate.
maiória kazu ne’e deteta hosi munisípiu dili ho totál 809, emera iha kazu 77, manatuto 77, baucau 52, manufahi 52, covalima 43, bobonaro 25, liquiça 21, aileu 16, ainaro 14, viqueque 10 no raeoa rua (2).
hosi númeru óbitu na’in-20 ne’e maiória labarik, ne’ebé kazu óbitu iha dili na’in-11, ermera haat (4), viqueque ida (1), covalima rua (2), bobonaro ida (1), no ainaro ida (1), nune’e case fatality rate nivel nasionál ne’e 1,7%.
to’o ohin loron no iha semana dahaat iha fulan-janeiru tinan 2022 ne’e, postu administrativu don aleixo mak hetan kazu aas liu mak hamutuk 412, cristo rei 162, na’in feto 111.
alelinde ne’e, fasilidade saúde iha dili, hanesan hospitál nasionál guido valedares (hngv), rejista ona kazu dengue hamutuk 193, klínika fatumeta 113, sentru saúde comoro 205, sentru saúde formoza 135, sentru saúde becora 85, sentru saúde ataúro 11, sentru saúde metinaro ualu (8), klínika bairru pité ualu (8) no klínika motael na’in rua (2).
tanba ne’e, ministériu saúde apela ba populasaun iha dili no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas ka sente laran-sa’e, liman-ain sikun moras hodi bele hetan atendimentu hosi profisionál saúde sira.
apela mós ba populasaun iha dili no iha munisípiu sira atu husu autoridade munisipál no autoridade lokál atu bele orienta komunidade halo limpeza jerál iha suku no bairru sira hodi fase tanke, dibon ka balde no tau bee semana ida dala ida.
populasaun sira tenke hamoos sasán hanesan roda aat, vazu ai-funan sira-ne’ebé bee nalihun atu susuk labele tolun iha laran, haloot roupa ho di’ak iha uma laran, uza roupa ne’ebé liman-naruk karik toba iha tempu loron, uza ai-moruk hanesan repelente ka autan, uza moskitéiru karik toba iha tempu loron no so’e lixu iha nia fatin.
 infografia: timor-leste rejista labarik na’in-20 mate tanba dengue
diretór jerál sekretáriu estadu arte no kultura, manuel ximenes smith, informa polítika atu estabelese akademia arte kreativa indústria kulturál ne’e, ministériu ensinu superiór siénsia no kultura liuhosi sekretária estadu arte no kultura halo ona diskusaun ho universidade nasionál timor lorosa’e atu integra akademia arte kreativa industria kulturál ba iha fakuldade ekonomia no jestaun, departamentu komérsiu no turizmu.

notísia relevansia: estabelesimentu akademia arte no múzika sei iha faze preparasaun lejislasaun
“ita hatene katak daudaun ne’e estatutu untl mós halo hela alterasaun iha ministériu ensinu superiór siénsia no kultura, no ho biban ida-ne’e mak ita hanoin hakarak halo diskusaun ho ita-nia magnifiku reitór untl ho nia estrutura tomak, nune’e ita-nia sorumutu ne’e realiza tiha ona iha janeiru 2022 ne’e,” manuel ximenes smith informa ba agência tatoli, iha nia knar fatin, avenida portugal, segunda ne’e.
ekipa ne’e hamosu ona konkordánsia balun atu integra fakuldade arte indústria kreativa kulturál ba iha fakuldade turizmu iha untl, no ho ida-ne’e mak bele fasilita lalais no bele mós haree kona-ba realizaun polítika viii governu konstitusionál nia hakarak, maske seak la konsege harii akademia maibé seak integra ona arte indústria kulturál ba iha untl atu sai nu’udar fakuldade turizmu arte kreativa indústria kulturál.  
daudaun ne’e ministériu ensinu superiór siénsia no kultura halo ona despaixu ba ekipa ne’ebé toma konta ba implementasaun akademia arte kreativa indústria kulturál hodi servisu hamutuk ho untl.
ekipa tékniku sira mak diretór nasionál ensinu supérior universitáriu, antonio ribeiro móniz hanesan membru, reprezentante dirasaun jerál ensinu superior siénsia, afonso sarmento, nu’udar  membru, cesilia belo de asis, funsionáriu hosi diresaun arte no kutura hanesan membru no ikus rita maria dos reis, hanesan asesora ba dirasaun jerál, ensinu supérior no siénsia, ida-ne’e ekipa ne’ebé sei hetan despaixu hosi ministru, meskk rasik atu bele servisu hamutuk ho ekipa tékniku hosi universidade nasionál timor lorosa’e.
“ekipa ne’e, ami sei estabelese kronograma kona-ba implementasaun atividade, hakarak ka lakohi ita fó ita-nia kronograma ne’e ho rigorozu tebes atu implementa lalais fakuldade turizmu arte indústria kreativa kulturál ne’e, peluemenus to’o fulan-abríl bele implementa ona iha untl. ho ida-ne’e mak, ohin ami sei enkontru hamutuk ho ekipa tékniku hosi untl atu bele diskute kona-bá kestaun téknika,” manuel smith hateten. 
tuir nia, estabelesimetu akademia ba arte indústria kreativa kulturál, ne’ebé mak ko’alia hahú iha 2015 no iha planu ida-ne’e seak integra ona iha planu estratejia dezenvolvimentu nasionál 11 no 30.
signifika katak hosi 2011 to’o 2030 ne’e akademia ba arte ne’e tenke estabelese, maibé realidade to’o tempu ida-ne’e seak seidauk hetan espasu ida-ne’ebé di’ak, hanesan seidauk hetan atribuisaun rai ida-ne’ebé di’ak, seidauk iha preparasaun dokumentu ne’ebé di’ak no seidauk iha prepasaun rekursu umanu ne’ebé di’ak liga ba estabelesimentu akademia refere.
“ita iha ita-nia bolseiru ne’ebé durante ne’e ita-nia governu timor-leste haruka ba eskola iha cuba, sira ne’ebé fila ona hamutuk ema na’in-16 ne’ebé sira mai ho área oioin hanesan balun iha área múzika, dansa no arte plástika. maibé, ida-ne’e mós seidauk to’o tanba ita ko’alia kona-ba akademia ne’e buat boot ida. entaun, mai iha viii konstitusionál ida-ne’e mós ita planu atu estabelese akademia ne’e seidauk harii, maibé ita prepara ona nia estatutu akademia ne’e rasik, maibé to’o ohin loron estatutu ba akademia ne’e mós seidauk finaliza,” nia dehan.
nune’e, planu 2011 no 2030 akademia ba arte kreativa indústria kulturál ne’e la taka dalan ba governu foun ne’ebé mai, tanba instutuisaun governu ne’e nia iha kompeténsia boot atu harii kualker instituisaun ne’ebé mak adera ba kompeténsia governu.
“signifika katak, ohin ita integra akademia ba iha untl no ba futuru governu foun mós halo akademia foun ida, hanesan akademia ba indústria kreativa kulturál ne’ebé ho grau dala ruma la hanesan, tanba grau ida-ne’ebé ita integra iha untl ne’e ho grau lisensiatura,” nia hateten.
ministra saúde, odete maria freitas belo, hateten governu kontinua esforsu halo asaun prevensaun hodi kombate moras dengue iha timor-leste tanba daudaun ne’e númeru kazu sa’e makaas ne’ebé rezulta labarik na’in-20 mate.

 ohin, pn debate urjente ho ministra saúde kona-ba moras dengue 
“ita-nia asaun no antisipasaun sira ba situasaun dengue daudaun ne’e kontinua la’o ho esforsu halo prevensaun hodi hala’o fumigasaun atu bele kombate dengue iha timor-leste,” ministra saúde ne’e hateten iha debate urjente ho parlamentu nasionál iha sala plenária, segunda ne’e.
ministériu saúde (ms) liuhosi dirasaun prestasaun saúde iha 26 janeiru 2022 fó sai iha dili kazu dengue aumenta ho nia case fatality rate haktuir katak dili sai hanesan fatin surtu ba dengue.
tanba ne’e, governu halo jestaun ba kazu ne’ebé kontinua aumenta iha semana dahuluk fulan janeiru tinan ne’e no expansaun departamentu emerjénsia ba hospitál nasionál guido valedares (hngv) ba iha izolamentu vera cruz no sentru saúde formoza hodi halo atendimentu kazu emerjénsia tanba departamentu emerjénsia hngv la akumula pasiente barak.
planu kontijénsia seluk ne’ebé governu prepara mak fatin izolamentu tasi-tolu sei sai hanesan departamentu emerjénsia atu atende pasiente dengue bainhira númeru kazu dengue aumenta ba beibeik.
governante ne’e hateten, asaun prevensaun importante seluk mak halo promosaun saúde kona-ba ema ida-idak oinsá halo ninia prevensaun iha ida-idak nia uma, kampaña informasaun, reativa atividade ekipa task force atu hala’o servisu ativu no promove partisipasaun ativu autoridade lokál no komunidade hanesan halo limpeza jerál iha ida-idak nia bairru.
 prevene dengue, oms apoia ekipamentu no aimoruk rega susuk ba ms
“ita sei haforsa promosaun saúde, sensibilizasaun, reforsa kondisaun infraestrutura kontinua hala’o hodi bele kombate dengue,” nia hateten.
ba área prevensaun nian. ministériu saúde (ms) liuhosi dirasaun jerál prestasaun saúde kontinua hala’o fumugisaun iha área sira-ne’ebé risku rejista kazu dengue sa’e makaas.
minsitériu saúde hala’o kooperasaun servisu hamutuk ho ministériu administrasaun estatál (mae), ministériu obra públika (mop) hodi hamoos baleta, limpeza iha bairru ho autoridade lokál no komunidade tanba orsamentu ne’ebé presiza hatán ba dengue hamutuk rihun $300-resin.
iha 2021, nia informa, ministériu saúde ho servisu autónomu medikamentu no ekipamentu saúde (sames) tau orsamentu hodi sosa ekipamentu médiku abate kuaze kilógrama 1875 no malatiun 1400 litru hodi halo fumigasaun, ida-ne’e mak sei iha deliberasaun seida’uk to’o maibé iha tempu hanesan minsitériu uza hela kímiku sira-ne’ebé ninia estoke hosi 2020 nian.
minsitériu saúde propoin servisu hamutuk ho organizasaun mundiál saúde (oms) no ajénsia sira hodi fó apoia ministériu saúde iha 2021 atu sosa abate 624 kilograma ho malatiun litru 200, no iha 2022 ne’e iha hela prosesu kompras nian laran.
 atuál prezidente repúblika, francisco guterres “lú-olo” rejista ona iha tribunál rekursu, atu re-kandidata an ba prezidente repúblika 2022 to’o 2027, hodi kompete ba eleisaun prezidensiál, ne’ebé sei realiza iha loron 19 marsu tinan ne’e.
portavós ekipa susesu, fernando gusmao, ko’alia ba jornalista sira hafoin ba rejista kandidatura prezidente repúblika 2022-2027, francisco guterres lú-olo iha tribunál rekursu.antónio ‘dasiparu’
“ami hosi ekipa francisco guterres lú-olo  mai rejista ona ninian kandidatura iha tribunál rekursu no hosi tribunál  hateten dokumentu ne’ebé ami aprezenta tuir ona rekezitu lei eleisaun prezidente repúblika nian. ho nune’e prezidente repúiblika francisco guterres lú-olo re-kandidata-an hodi kompete iha eleisaun prezidensiál,” portavóz ekipa susesu kandidatura prezidente republika, fernando dias gumão, iha tribunál rekursu-caicoli, segunda ne’e.
 pdrt deside kandidata anacleto bento kompete eleisaun prezidensiál 2022-2027
dokumentu ne’ebé ekipa susesu aprezenta ba tribunál rekursu mak karta aseitasaun kandidatu  nian, karta reprezentante kandidatu nian, lista asinatura hosi apoiante no  eleitorál hosi hosi munisípiu 12 inklui rejiaun administrativa espesiál oé-cusse no amebon (raeoa) nain-9.000.
“totàl apoiante ka eleitór hamutuk 125.000, maibé ohin ami aprezenta de’it 9.000 atu fasilita tribunál halo verifikasaun ho lalais liu dokumentu ka kartaun eleitorál sira ne’e,” portavóz fermado gusmão akresenta.
nia dehan, ho apoiante ne’e nuudar forsa polítika ba kandidatu prezidente repúblika lú-olo ne’ebé sente konfiavél liu atu kompete iha eleisaun, maibé atu garante manán ne’e mai hosi povu.
“lú -olo atu manán maioria primeira ronde ne’e povu maka garante tanba garantia mai hosi povu. ami garantia apoiante hosi partidu fretilin ne’e sei la fahe ba rua la fahe, maibé sei fó votu ba lú-olo no la ba tenente jenerál lere anan timur,” nia garante.
 kandidatu ramos horta rejista ona iha tribunál rekursu
deputada maria anabela savio hateten relatóriu fiskalizasaun komisaun e trata asuntu infraestrutura ne’ebé hala’o iha loron 07-08 outubru 2021, relata katak ige, i.p presiza halo normalizasaun sedimentasaun mota klise maria no mota sira seluk iha postu administrativu maubara, munisípiu liquiça.

“rekomenda ba iha parte institutu jestaun ekipamentu (ige, sigla portugés)) atu bele ba normaliza tiha sedimentasaun iha mota klise maria no mota sira seluk iha munisípiu liquiça bazea ba pedidu hosi obras públika munisípiu liquiça,” deputada maria anabela, lee sai relatóriu komisaun e iha plenária parlamentu nasionál, segunda ne’e.
tuir relatóriu fiskalizasaun komisaun e ne’ebé agéncia tatoli asesu, ponte klise maria lokaliza iha postu administrativu maubara, kondisaun ponte refere di’ak hela maibé iha ponte okos nakonu ho raihenek (sedimentasaun).
iha fiskalizasaun ida-ne’e komisaun nota katak kondisaun ponte iha risku nia laran bainhira iha tempu udan boot tamba agora dadaun raihenek nakonu iha ponte okos no taka dalan ba bee-mota hodi sulin liu.
se laiha normalizasaun urjente ba sedimentasaun iha área refere, tuir nia, iha tempu udan bee-mota sei estraga ponte no volume bee-mota boot estraga komunidade nia uma ne’ebe besik iha  mota.
hafoin halo observasaun komisaun e deskobre, diferensia elevasaun laloran tasi ho ponte maizamenus metru ida ho balun haree ba distánsia hosi tasi ibun ba ponte no elevasaun laloran tasi sei fó perigu mós ba estrada ligasaun munisípiu liquiça ba munisipiu bobonaro.
iha biban ne’e, resposavel obras púlika munisípiu liquiça relata ba reprezentante povu sira durante fiskalizasaun, katak hosi sira-nia parte hatama tiha ona pedidu ba iha ige, i.p hodi bele normaliza tiha sedimentasaun ba mota sira ne’ebe sei fó risku iha tempu udan tuir mai maibé to’o agora seidauk hetan atendimentu hosi parte ige, i.p
liga ba elevasaun laloran tasi nian hosi ige, i.p normaliza sedimentasaun iha mota laran automatikamente laloran tasi sei baku tama to’o área mota no sei fó risku mós ba estrutura ponte. husi observasaun ida ne’e komisaun e fó hanoin ba iha obras púlblika munisipiu liquiça atu halo estudu prepara dadus no dezeñu foun atu nune’e bele halo fali ponte foun.
presiza moru protesaun mota morae
iha vizita komisaun nian ba ponte mota morae, maubara, tuir relatóriu hosi akontesimentu kalamidade iha loron o4 abril 2021 liu-ba konsege rezulta komunidade iha suku vaviquinia partensia ba mota morae sofre tanba bee husi mota sae hotu ba komunidade nia hela fatin.
problema hsi akontesimentu ida-ne’e tanba volume bee-mota boot tebes no laiha moru protesaun hodi proteje komunidade nia uma.
“rekomenda ba ministériu obras públika atu halo moru protesaun iha mota morae ho tipu betaun siklop no distánsia kilómetru ida ho balun atu nune’e bele proteje komnunidade iha tempu udan,” deputada anabela hateten
bazea ba informasaun ne’ebé komisaun e hetan hosi tékniku obra públiku no tékniku ajénsia  dezenvolvimentu nasionál (adn) katak, mota morae nia volume bee barak tanba mota refere mai hosi fatin rua no iha área mota ne’e mós governu harii tiha ona gabiaun iha mota ninin hodi bele proteje komunidade nia hela fatin maibé realidade bainhira tempu udan boot, bee-mota sempre sobu gabiaun no komunidade nia-uma.
tan ne’e hosi tékniku sira sujere ba govemu atu bele halo moru ho tipu betaun siklop ho distánsia kilómetru ida ho balun atu nune’e bele proteje komunidade, se lae kada tinan iha tempu udan komunidade sempre halerik ba bee-mota ne’ebé estraga sira-nia uma.
prezidente komisaun e, abel pires, hateten relatóriu fiskalizasaun ne’e loloos fó sai iha fulan-outubru maibé momentu ne’ebé hahú tama iha debate orsamentu jerál estadu (oje) 2022, nune’e labele aprezenta.
nune’e mós prezidente parlamentu nasionál, deputadu aniceto longuinhos guterres lopes, hateten relatóriu komisaun e nian relevante duni dadaun ne’e, nune’e governu presiza fó atensaun.
hatán ba preokupasaun sira-ne’e hotu, reprezentante governu liuhosi ministru asuntu parlamentár no komunikasaun sosiál (makpoms), francisco martins da costa pereira jéronimo, hateten rejista hela preokupasaun deputadu sira-nian sei enkamina direita ba ministéiru tutela hodi fó resposta no hatene progresu servisu sira to’o iha ne’ebé hodi responde preokupasaun povu nian.
reprezentante povu iha uma fukun parlamentu nasionál husu ministériu saúde atu intensifika fumigasaun ka regra susuk iha territóriu nasionál hodi halo prevensaun ba moras dengue.

 ms kontinua esforsu halo asaun prevensaun kombate dengue iha tl
“prevensaun ne’e ita-nia fallansu boot ida. ha’u fó ezemplu iha ha’u-nia viziñu rasik iha comoro, labarik ida mate iha loron 31 foin ba halo fumigasaun. ita haree de’it ninia períodu loron sanulu laiha asaun ne’e halo oinsá mak kazu labele sa’e makaas. ida-ne’e realidade, laiha prevensaun ne’ebé mak efeitu. tan ne’e, husu governu liu-liu ministériu saúde atu intensifika  fumigasaun ne’e presiza halo iha territóriu tomak,” deputada frente mudansa, isabel freitas ximenes, levanta iha parlamentu nasionál bainhira hala’o debate ho ministra saúde, iha sala plenária, segunda ne’e.
nune’e mós deputadu cnrt, arão noé, husu ministériu saúde atu sériu foti asaun prevensaun la’ós kazu barak mak foin foti asaun, tan ne’e presiza halo fumigasaun ativu iha bairru sira iha dili laran.
prezidente grupu mulher parlamentár timor-leste (gmptl), lidia norberta, informa tuir vizita ne’ebé gmptl hala’o direta hodi observa iha hospitál nasionál guido valadares (hngv), sentru saúde formosa no izolamentu vera cruz hatudu moras dengue afeta tebes ba populasaun liu-liu ba labarik sira.
nune’e, nia rekomenda ba parte ministériu saúde atu halo prevensaun hodi halo fumigasaun iha bairru sira, fornese moskitéiru ba populasaun ne’ebé halo konsulta, no intensifika sensibilizasaun kona-ba moras dengue ba populasaun sira.
nia husu autoridade lokál hamutuk ho komunidade servisu hamutuk hodi kontribui oinsá halo limpeza jerál iha bairru laran ho uma sira, nune’e labele fó fatin ba susuk hodi moris.
aleinde ne’e, nia dehan, rezultadu observasaun hatudu ekipamentu presiza aumenta oxijéniu, ventiladór, kama no ekipamentu médiku regula soru been ba pasiente nia isin no aumenta mákina reajente ida, kama, aimoruk no hadia haris-fatin iha sentru saúde formoza.
“tanba ne’e, husu atu fornese fasilidade hodi ajuda fó atendimentu adekuadu ba pasiente,” nia hateten.
durante fiskalizasaun nota katak, espasu iha hngv labele akumula pasiente no kama ida bele labarik na’in-rua ka tolu mak toba hamutuk.
governu liuhosi ministériu turizmu komérsiu no indústria (mtci, sigla portugés), tuir planu iha fulan jullu ne’e sei fó formasaun diversifikasaun tais ba grupu alfaeate sira iha kapitál dili.

“kontinuasaun hosi tais ne’e sei halo prátika diversifikasaun tais ba grupu alfaeate sira, oinsá sira bele transforma tais ne’ebé soru-na’in sira prepara ona sai uniforme tuir dezeñu, atu nune’e hatudu katak ita bele utiliza tais sai uniforme ba estudante no funsionáriu públiku sira,” koordenadór programa dezenvolvimentu indústria tais iha ministériu turizmu komérsiu no indústria, antónio da costa, hateten ba agência tatoli iha nia knar fatin, fomentu, dili.
formasaun ne’e, maske ba grupu alfaeate sira ho númeru kiik maibé espera katak tinan ba tinan sei treinu nafatin, nune’e alfaeate sira iha timor laran bele suku farda hosi tais.
formasaun ne’e sei implementa iha fulan jullu ka fulan-agostu maibé se finansa fasilita lalais bele akontese iha julju.
“matéria ba ita-nia formasaun diversifikasaun tais maka bazeia ba dezeñu ne’ebé prepara ona, liuhosi selesaun katak grupu alfaeate sira sei prátika halo farda oin hira ne’ebé deside ona iha estudante nível báziku, sekundáriu to’o nível universitáriu no mós ba funsionáriu públiku, ida ne’e sei halo ezemplu. tanba, atu halo uniforme iha instituisaun ida-idak sei halo tuir ninia kór, tanba instituisaun sira la hanesan, atu nune’e ita halo sampel atu ema hotu haree, atu ita aplika,” nia dehan.
entaun, formadór ba formasaun ne’e mai hosi grupu alfaeate sira-ne’ebé iha ona esperiénsia no sira mak hamosu dezeñu ba uniforme ne’e tanba ne’e mtci envolve sira iha formasaun refere.
“tanba, antes ne’e alfaeate sira-ne’e partisipa ona formasaun iha tinan liubá, entaun sira iha ona koñesimentu suku tais ba farda no oinsá atu kontinua. tanba, sira ne’ebé tuir ona formasaun kuaze 20,” nia dehan.
nune’e, tuir planu mtci sei fó formasaun diverfisikasaun tais ba grupu alfaeate hamutuk 20 resin maibé tanba orsamentu mtci sei fó uluk $15.
kona-ba fó formasaun ba grupu alfaeate iha dili ka munisípiu, nia dehan, haree hosi poténsia atu dezenvolve lalais programa ida-ne’e mak iha sidade díli ho liquiça, tanba nia prátika sei hala’o iha liquiça.
“entaun, haree hosi nia orsamentu formasaun atu hala’o ho durasaun loron 20 maibé karik orsamentu la to’o sei halo loron 15,” nia hateten.
maske nune’e, kona-ba formasaun iha komisaun patrimóniu kulturál immateriál (pki) mtci servisu parseria, hanesan fundasaun alola no timor aid mós hola arte oinsá halo peskiza no halo kapasitasaun.
aliende ne’e, mtci rasik halo kapasitasaun fo formasaun hanesan soru tais, halo kór oin atu kór ne’e metin maibé la sees fundasaun alola no timor aid mós halo tanba timor luan no suku barak sira presiza atu implementa.
“tanba ne’e, ita presiza parte hotu, atu koolabora hamutuk hodi tais ne’e ba oin,” nia dehan.
entaun, iha progresu formasaun sira, hatudu dadaun kada eventu iha feira nasionál, soru-na’in sira sempre mai aprezenta sira-nia produtu tais ho kualidade di’ak, liuhosi transforma tais ba pasta, karteira no seluk tán.
“ida-ne’e hosi atividade treinamentu mcti halo, maibé agora atu halo kontinua nafatin, aumenta volume hodi nune’e tais bele iha nia valór adisionál aumenta liután. maibé, agora dadaun formasaun paradu tanba ami haree ba orsamentu, tanba foin daudaun ita realiza ona kompetisaun ba foinsa’e sira,” nia dehan.
aliende fó formasaun halo kór, mtci mós fó formasaun ba soru-na’in sira kona-ba jestaun. iha jestaun ne’e soru-na’in sira halo konta ba matéria prima, oinsá sira hatene konta prodús tais ida ho nia folin hira, ida-ne’e mak mtci halo ba sira.
“formasaun ne’e hotu ona. agora ita haree fali posibilidade ba tinan oin sei kontinua nafatin, tanba iha programa sira-ne’e ita iha ligasaun ho unesco paris ne’ebé sei servisu hamutuk durante 2022 to’o 2025,” nia hateten.
formasaun ne’ebé durante la’o hahú iha 30 maiu no termina iha fulan 02 juñu tinan ne’e. ho partisipasaun hamutuk 22. iha tinan ne’e nia laran, programa ne’ebé hanesan sei la’o nafatin kona-ba formasaun no promosaun.
iha formasaun, partisipante sira entuzias tebes no sira sente katak matéria ne’ebé sira simu seidauk kompleta no presiza tan atu kontinua nafatin. tanba, durante sira prodús tais maibé sira-nia istimasaun la rasionál. dala ruma tais sira fó baratu liu, dala ruma fó aas liu, entaun afeta ba sira-nia prodútu. ho formasaun jestaun ne’e, bele fasilita sira atu halo kontajen hodi deside presu ba kada tais.
“formasaun ne’e liga ba orsamentu ita halo selesaun ba soru nain sira besik iha díli, nune’e ba oin hanoin katak sei halo mós ba iha remota,” nia dehan.
máteria ba formasaun jestaun mak haree liu ba jestaun no akuntabilidade, atu nune’e sira bele halo iha sira-nia negósiu.
iha biban ne’e, nia afirma, durante formasaun difikuldade ne’ebé mtci hasoru mak antes ne’e ema barak hanoin katak tais ne’e fase kór sai maibé mtci garantia katak tais bele fase hanesan ho hena seluk. tanba, mtci fó ona formasaun ba sira katak tais ne’e oinsá bele iha kualidade di’ak.
aleinde problema tais kór sai iha mós problema seluk mak fundu ne’ebé suporta sira-nia jestaun sei menus. maibé governu mós iha programa oras ne’e daudaun akompaña hela katak fó fasilidade atu ema hotu asesu ba kréditu, nune’e oinsá lori ema ba negósiu.
ho programa ne’e, nia solusaun mak kada departamentu prepara atu iha nafatin formasaun, hato’o nafatin informasaun oinsa mak grupu sira bele la’o ba oin no atende nesesidade merkadu.
nune’e, esperansa iha tinan lima nia laran kooperasaun entre ho parseriu internasionál ho lokál, tais ne’e sei lori progresu di’ak, ne’ebé feto barak mak sei soru tais no feto barak mai sei suku tais ba ema atu uza.
“ita espera katak tais ne’e kontribui iha ekonómia kreativu ne’ebé bele loke servisu ba ema barak, nune’e atu garante katak ita-nia kultura metin nafatin. tanba, tais nia valór hosi ema-nia moris to’o mate mós uza nafatin,” nia hateten.
antes ne’e, governu liuhosi mtci loke ona kompetisaun ba soru tais no ida-ne’e hanesan meiu ida atu motiva foinsa’e sira, tanba bainhira fó liuhosi formasaun de’it hotu nia bele ba fali nia atividade seluk. maibé, liuhosi prátika direta atu nia kompete, entaun psikolojikamente bele motiva no enkoraja ema ne’e atu hatudu nia kapasidade katak nia bele halo ba oin.
“tanba kompetisaun ne’e hatudu entre ema iha suku, postu no munisípiu to’o mai nasionál hatudu liutan ba internasional, entaun meius ida ita halo atu dada no enkora ema ba oin,” nia dehan.
entaun kompetisaun ne’e hahú iha marsu ne’ebé halo iha kada munisípiu to’o inisiu maiu, sira ne’ebé sai vensedór iha munisipiu mak mai kompete iha nasionál, nune’e kompete grupu hosi munisípiu covalima, maliana mak sai vensedór iha kompetisaun soru tais.
ho kompetisaun ne’e, ba oin governu tenta ho rezolsaun ida atu fó forsa ba grupu soru-na’in sira atu halo barak liutan sira-nia kualidade tais no halo barak nia kuantidade tais. tanba antes ne’e parlamentu mós ratifika ona anúnsia ne’ebé hosi unesco paris iha 14 dezembru 2021 ne’ebé rekunse tais hanesan patrimóniu mundiál.
 mtci prepara ezbosu rezolusaun atu prodús tais sai uniforme nasionál
 kandidatura prezidente repúblika independente, virgílio da silva guterres, informa segunda (31/01) hahu submete nia dokumentu hodi rejista iha tribunál rekursu atu kompete eleisaun prezidensiál ne’ebé sei realiza iha loron 19 marsu tinan ne’e.
“ami nia planu deklara ha’u nia kandidatura iha segunda (31/1) dader, hafoin deklara  hotu lokraik oras serbisu ami mai rejista kedan ha’u nia kandidatura iha tribunál rekursu,” kandidatu prezidente repúblika  ne’e hateten ba jornalista sira, iha tribunàl rekursu, sesta ne’e.
kandidatu ramos horta rejista ona iha tribunál rekursu
nia dehan apoiante ka eleitór ne’ebé apoia nia kandidatura hamutuk 5.000-resin, hosi munisípiu 12 inklui rejiaun administrativu espesiál oé-cusse no ambeno (raeoa).
“preparasaun la’o di’ak, ami nia ekipa prepara ohin, aban no bainrua hatama apoiante sira ne’e ba dokumentu hard copy no soff copy hotu, nune’e segunda ami deklara ona,” nia afirma.
nune’e, nia dehan presenza iha tribunál rekursu ne’e atu konfirma rekezitu ka dokumentu balun, hafoin mai rejista.
“ohin,  ami mai atu konfirma rekezitu balun hanesan formulariu aseitasaun ba ha’u nia kandidatura rasik no estatutu atauro ne’e politikamente sai ona munisípiu, maibé kartaun eleitorál ami nia eleitór sira legàlmente sei hola parte iha munisípiu dili,” virgílio guterres akresenta.
 kandidatu hermes barros no isabel ferreira rejista iha tribunál rekursu
koordenadór programa dezenvolvimentu indústria tais iha ministériu turizmu komérsiu no indústria (mtci, sigla portugés), antónio da costa, informa daudaun ne’e mtki prepara hela ezbosu rezolusaun atu prodús tais sai uniforme nasionál ba funsionáriu públiku no estudante sira iha timor-leste.
 mtki halo preprasaun téknika uza tais sai uniforme nasionál
“ba oin, mtci iha planu oinsá atu introdús tais ba materiál hanesan uniforme nasionál oinsá ema hotu bele uza tais. ida-ne’e, ita tenta hela ho ezbosu rezolusaun ida, atu governu bele aprova hodi nune’e tais bele uza ba uniforme (farda) ba estudante no funsionáriu sira. ho alvu sira mak ita funsionáriu kuaze besik rihun 70 no estudante kada tinan aumenta, entaun iha merkadu boot ba tais no iha parte ida ita prezerva ita-nia kultura no ita multiplika ekonomia iha rai-laran,” antónio da costa hateten ba agência tatoli, iha nia knar fatin, fomentu, dili, sesta ne’e.
tuir nia, elaborasaun ezbosu rezolusaun ne’e atu fortifika katak hanesan desizaun governu ba istituisaun sira aplika programa ida-ne’e, atu uza uniforme (farda) ba alunus sira iha eskola no ba funsionáriu públiku sira iha instituisaun estadu.
“ida-ne’e instituisaun sei diskute hela no oras ne’e konseitu sei iha komisaun funsaun públiku (kfp), ne’ebé ami sei diskute iha ne’ebá. se iha ona konkordansia mak foin submete ba ministru hodi lori ba konsellu ministru,” nia afirma.
tanba, nia dehan, prodús tais lokál sai uniforme ne’e objetivu hosi programa viii governu konstitusuinál nian oinsá hadomi no prezerva kultura timor-leste nian.
“agora nia prosesu la’o hela, nune’e ba oin atu iha tan formasaun ba diversifikasaun, liga ba soru tais nian. tanba, nia (tais) hatudu kualidade di’ak ona, maibé oinsá diversifika tais ba komuniti seluk ne’ebé bele uza ba farda eskola no funsionáriu sira-nian. ida-ne’e iha fulan oin sei planea atu implementa iha grupu alfaiate balun atu hatudu, katak sira bele prodús hodi nune’e sai baze ba governu bele foti desizaun katak funsionáriu no estudante bele uza, maibé tenke hatudu lai nia prátika katak nia modelu hanesan ne’e,” nia esplika.
ezbosu rezolusaun ne’e, daudaun ne’e iha hela faze diskusaun maibé nia prátika implementasaun programa ne’e la’o daudaun.
“iha nia implementasaun ita iha komisaun ida naran komisaun patrimóniu kulturál immateriál (pki), ne’ebé durante ne’e servisu makaas hodi lori tais ba rejistu iha unesco paris. maibé, implementa ko’alia kona-ba tais ne’e komponente mtci mak sei implementa. maibé, sei iha tan programa komponente ne’ebé sei hala’o hosi mejd, fundasaun alola, sekretária estadu igualdade no inkluzasaun (seii), timor aid no seak ne’ebé servisu konjunta atu oinsá lori tais ba ema hotu kuñese iha mundu,” nia dehan.
maibé, atu implementa uniforme ne’e ministériu turizmu komérsiu no indústria (mtki), ministériu edukasaun juventude no desportu (mejd) hosi ensinu báziku no ensinu superiór, komisaun funsaun públiku (fp), sekretáriu estadu arte no kultura (seak), timor aid no fundasaun alola, ne’ebé lori tais atu oinsá sai proponente ba rezolusaun hodi lori ba governu mak mtki, mejd, komisaun funsaun públiku no seak.
prezidente komisaun nasionál eleisaun (cne-sigla portugés), josé agostinho da costa belo, rekomenda ba xefe estadu ho governu atu introdús mós sistema braille iha eleisaun parlamentar 2023, nune’e ema ho defisiénsia bele ezerse mesak nia direitu votu iha tempu eleisaun.

 ahdmtl espera eleisaun tuir mai bele hetan direitu votu absoluta
“ami mós foka liu ba oinsá xefe estadu hamutuk ho governu haree ba ita-nia eme ho defisiénsia matan no defisiénsia sira seluk oinsá atu ita introdús ona sistema braille ne’e, atu ajuda sira ba vota mesak,” prezidente cne hateten ba ba jornalista sira, hafoin halo enkontru ho xefe estadu, josé ramos horta, iha palásiu prezidensiál nicolau lobato, bairru pite, dili, segunda ne’e.
nia sujere atu prepara kondisaun ba ema ho defisiénsia matan sira tanba durante ne’e ema mak ajuda hodi ezerse sira-nia direitu votu iha eleisaun parlamentar 2023.
“entaun ema ho defisiénsia matan sira-ne’e bele mós vota ho konsiénsia bele mós sira ne’ebé akompañamentu ne’e mak bele dudu sira vota ba sentru votasaun sira-ne’ebé hakarak, entaun ita hakarak rezolve buat sira-ne’e ho rasionál entaun ita presiza mós tenke prepara kondisaun,” nia hateten.
husu kona-ba iha sentru votasaun barak mak la sensível ba ema ho defisiénsia sira hodi vota, prezidente cn, hatán, ida-ne’e mak sai rekomendasaun ida hodi hato’o ba xefe estadu daudaun ne’e hodi bele propoin ba ezekutivu sira.
“ida-ne’e hanesan rekomendasaun ne’ebé ami hato’o mós ba xefe estadu atu bele servisu hamutuk ho ministériu sira liu-liu governu, nune’e sentru votasaun ne’ebé ita aban bainrua ita estebelese karik ita sensível mós kona-ba ita-nia ema ho defisiénsia sira-ne’e. ita labele konsidera sira tanba hanesan ema ho defisiensia de’it maibé direitu sira-ne’ebé konsagra ona ne’ebé ita presiza haree,” nia esplika.
nune’e, cne husu xefe estadu bainhira enkontru ho xefe governu ho membru governu sira tenke tau matan ba prosesu sira-ne’e atu bele iha sensível ba ema ho defisiénsia sira.
antes ne’e, asosiasaun halibur defisiensia matan timor-leste (ahdmtl) fó formasaun kona-ba letra braille ba ema ho defisiensia (ehd) matan hamutuk 35 iha rejiaun administrativa espesiál oé-cusse ambeno raeoa) hodi prepara ba eleisaun parlamentár 2023.
“objetivu fó formasaun letra braille ba ema ho defisiensia 35 iha raeoa tanba primeiru mak atu hasa’e sira – nia koñesiementu hodi asesu ba edukasaun no segundu mak atu ita prepara ita nia maluk defisiénsia matan atu asesu ba eleisaun parlamentar 2023 nian,” diretór interinu ahdmtl, gabriel de sousa, hateten.
tanba, tuir nia, liuhosi letra braille mak bele fó votu direta ba ema-ne’ebé mak sira hakarak, tanba durante ne’e ema ho defisiénsia matan hetan tulun hosi ema seluk mak bele ezerse sira-nia direitu votu, nune’e ahdmtl iha nia inisitaiva atu fó formasaun ba ema ho defisiénsia matan.
vise primeiru-ministru no ministra solidariedade sosiál no inklizaun (mssi), armada berta dos santos, informa alterasaun dekretu-lei governu númeru 19/2008 (subsídiu apoiu ba idozu no inválidu ida) ne’ebé aprovadu iha reuniaun konsellu ministru (km) iha loron 07 fulan-mai tinan 2008 sei iha faze preparasaun.
 inss prontu implementa subsídiu idozu $50 ne’ebé pr promulga ona
dekretu lei ne’e sei halo alterasaun tanba iha diskusaun debate proposta orsamentu jeral estadu (oje) 2022 faze espesialidade, deputadu sira aprova proposta númeru 147 hodi hasa’e subsídiu ba idózu ne’ebé anterior kada fulan $30 kada fulan $50, ho rezultadu votasaun a-favór 32, kontra 26 no abstensaun hitu (7).
“alterasaun lei ba ita-nia idozu no invalidéz ne’e parte tékniku sei halo preparasaun hela”, vise primeiru-ministru hatete iha resintu palásiu governu, dili, kuarta ne’e.
tanba antes ne’e, parlamentu nasionál (pn) aprova subsídiu idozu ba hasa’e $50 tanba ne’e subsídiu refere hodi fó kondisaun di’ak ba ema ho defisiente no idozu sira.
aditamentu hosi artigu 20 a, subsídiu apoiu idozu no invalidéz kria hosi dekretu lei 19/2008, 19 juñu, iha tinan 2022 montante $50 kada fulan.
despeza orgaun servisu administrasaun sentrál títulu dotasaun todo governu kategória despeza bens servisu, programa ho kódiku 980 kona-ba igualidade jéneru no inkluzaun sosiál, dotasaun inisiál millaun $73 alterasaun aumenta tan millaun $23,520.000 no dotasaun finál sa’e ba millaun $96,520.000.
iha dekretu-lei governu anterior númeru 19/2008, kona-ba subsídiu ba apoiu idozu no invalidéz deside kada fulan kada iidozu simu $30 ne’ebé prosesu atribuisaun subsídiu ne’e hahú implementa iha tinan 2008 nia rohan.
 pr promulga alterasaun dekretu-lei subsídiu apoiu ba idozu no invalidéz
dekretu-lei governu númeru 19/2008 (subsídiu apoiu ba idozu no inválidu ida) ne’e, aprovadu iha reuniaun konsellu ministru (km) iha loron 07 fulan-mai tinan 2008.
iha konstituisaun rdtl artigu 56 (seguransa no tulun sosiál nian) ih alina 1 hateten, sidadaun hotu-hotu iha direitu ba seguransa no asisténsia sosiál, tuir lei haruka; alinea 2 haktuir estadu hola medida sira tuir nia kbiit nasionál nian, hodi halo organizasaun ho nia sistema ida ba seguransa sosiál; alinea 3, estadu apoia no fiskaliza, tuir lei, ba serbisu no funsaun instituisaun solidariedade sosiál nian, no seluk tan ne’ebé nu’udar interese públiku la buka lukru (funan).
artigu 56 ne’e reforsa hosi konstituisaun artigu 20 (katuas no ferik sira) iha alinea 1 hateten, sidadaun sira-ne’ebé ferik no katuas (terseira idade), iha direitu ba protesaun espesiál hosi estadu; a;iena 2 haktuir, polítika ba ema ferik no katuas sira-ne’ebé terseira idade, sei loke leet ba sira-nia partisipasaun iha moris sosiál, ekonómiku, kulturál, atu nune’e bele moris ho dignidade iha komunidade nia laran.
nune’e mós reforsa hosi konstituisaun artigu 21 (sidadaun ne’ebé iha defisiénsia) iha alinea 1 hateten, sidadaun ne’ebé iha defisiénsia fíziku eh mentál iha direitu no mós obrigasaun hanesan sidadaun sira seluk, maibé sira sei la hala’o knaar hirak ne’ebé sira labele hala’o tanba de’it sira-nia defisiénsia; alinea 2 dehan estadu binhira bele, promove protesaun ba sidadaun sira-ne’ebé iha defisiénsia, tuir lei haruka.
 pn aprova subsídiu ba idozu hasa’e ba $50
vise prezidente komisaun nasionál eleisaun (cne-sigla portugés), domingos barreto, hateten edukasaun sívika ba eleitór sira iha territóriu nasioál sei termina iha sesta (18/02) aban.

 pr lú-olo husu cne kontinua halo edukasaun sívika ba eleitór-sira
“kona-ba edukasaun sívika ne’e ita sei termina aban, sesta (18/02), maibé ita kabe hotu ona edukasaun sívika ne’e ba territóriu nasionál maibé ida seidauk ne’e mak rejiaun administrativa espesiál oé-cusse ambeno,” vise-prezidente cne ne’e hateten ba agência tatoli, iha nia knaar fatin cne colmera, dili, kuarta ne’e.
iha prosesu edukasaun sívika ne’e, nia hatutan, cne fó matéria kona-ba kandidatu prezidente repúblika (pr) nian hanesan oinsá ninia rekezitu, idade ne’e hira, sé mak sai kandidatu ba pr.
cne realiza kona-ba importánsia hosi eleisaun ba grupu arte marsiál sira hodi ezerse sira-nia direitu iha eleisaun tanba sira mós komponente no poténsia ida iha nasaun ida-ne’e no iha kartaun eleitorál atu vota, nune’e cne fahe matéria sira hanesan papel cne no stae hanesan órgaun administrasaun eleitorál, krime eleitorál, kampaña eleitorál no seluk tán.
“iha edukasaun sívika ne’e ami mós halo sensibilizasaun ba organizasaun arte marsiál sira atu sira bele hatene no komprende hodi labele uza atributu hanesan farda arte marsiál iha eleisaun prezidente repúblika nian iha loron 19 marsu ne’e,” nia dehan.
ho asuntu ne’e, nia husu ba komunidade liu-liu membru grupu arte marsiál sira atu labele kria problema iha prosesu kampaña nia laran karik sira mós akompaña iha prosesu kampaña eleitorál ne’e.
tanba, nia dehan, mensajen ida-ne’e bazea ba lei númeru 5/2017 rejime juridíku, lei kona-ba arma branka bandu ema uza sasán kro’at no uza atributu artemarsiál no arte rituál.
tuir kalendáriu ne’ebé dekreta hosi prezidente republika, francisco guterres lú-olo, katak eleisaun ba prezidente repúblika sei realiza iha loron 19 fulan marsu tinan 2022.
 eleisaun ba prezidente repúblika sei akontese iha 19 marsu 2022
antes ne’e, kandidatura na’in-17 mak rejista ona iha tribunal rekursu atu compete iha eleisaun prezidensiál 2022 mak hanesan anacleto ferreira, maria ângela freitas da silva, antero benedito da silva, armanda berta dos santos, constancio pinto, felizberto araújo duarte, francisco guterres lú-olo, hermes da rosa correia barros, isabel ferreira, josé manuel ramos horta, lere ana timur, luis alves tilman, mariano assanami sabino, martinho gusmão, milena pires, rogerio lobato no virgilio guterres.
nune’e, bainhira tribunál rekursu no sekretáriu téknika administrasasun estatál (stae) halo verifikasaun ba dokumentu kandidatu prezidente repúblika na’in-17 hodi verifika proponent ka eleitór sira-ne’ebé merese atu vota, to’o ikus tribunál rekursu indefere kandidatu pr luis alves tilman tanba la prenxe rekejitu balun.
tuir kalendáriu eleisaun, iha kinta (17/02) ne’e, prezidente tribunál rekursu, deolindo dos santos, dada sorteiu ba kandidatu prezidente repúblika períodu 2022-2027 na’in-16 ne’e, rezulatdu ikus hatudu tuir númeru loloos hosi númeru 01-16 ne’e mak hanesan tuir mai ne’e:  

isabel da costa ferreira.
hermes da rosa correia barros.
maria ângela freitas da silva.
rogério tiago de fátima lobato.
anacleto bento ferreira.
francisco guterres ‘lú olo’.
maria helena lopes de jesus pires.
tito da costa cristovão ‘lere anan timur’.
armanda berta dos santos.
antero benedito da silva.
constâncio da conceicão pinto ‘terus’.
virgílio da silva guterres ‘lamukan’.
martinho germano da silva gusmão.
josé ramos horta.
felisberto araújo duarte.
mariano ‘assanami’ sabino lopes.

tuir konstituisaun rdtl artigu 65 ko’alia kona-ba eleisaun sira mak hanesan:

órgaun eleitu soberania nian ho podér lokál sei hili tuir eleisaun, hosi eleisaun universál, livre, diretu, sekretu ema ida votu ida, no periódiku.
resensiamentu eleitorál ne’e obrigatóriu, ofisiál no ida de’it no universál no sei atualiza iha eleisaun ida-idak.
kampaña eleitorál hala’o tuir prinsípiu hirak tuirmai ne’e: a) liberdade ba propaganda eleitorál; b) oportunidade no tratamentu hanesan ba kandidatura hotu- hotu; c) imparsialidade na’in ulun boot públiku sira-nian kona-ba kandidatura; d) transparénsia no fiskalizasaun sura votu nian.
konversaun votu nian iha mandatu hala’o tuir sistema reprezentasaun proporsionál. 5. prosesu eleitorál sei regula tuir lei.
órgaun independente maka sei tau matan ba resenseamentu no eleisaun sira. lei maka estabelese orgaun ne’e nia kompeténsia, kompozisaun, organizasaun no nia knaar.

 kandidatu pr na’in-16 dada ona númeru sorteiu iha tribunál rekursu
 tribunál rekursu (tr), segunda ne’e, anúnsia rezultadu verifikasaun dokumentu ba kandidatura prezidente repúblika 2022-2027 na’in-17, hosi númeru kandidatura ne’e na’in-16 admitidu (simu) no kandidatu luis tilman mak la admitidu (la simu) tanba seidauk prenxe rekezitu.
“ita iha kandidatu barak tebes, durante prosesu verifikasaun ita deteta irregularidade barak tebes, liu apoiante ba kandidatura la to’o no la prenxe kritériu, maibé ita nian kandidatura koopera hodi kompleta. nune’e hahú prosesu rejistrasaun to’o ohin, ita kandidatura kompleta hotu dokumentu. maibé  iha   ida  mak la konsege konklui dokumentu mak ita nian kandidatura prezidente repúblika luis alves tilman,” prezidente tribunál rekursu, deolindo dos santos ba jornalista-sira bainhira anúnsiu rezultadu verifikasaun kandidatura pr 2022-2027 iha edifísiu tr-caicoli.
   stj hahú verifika dokumentu kandidatu prezidente repúblika na’in-17
prezidente deolindo ne’e esplika kandidatu luis tilman la admitidu tanba nia la prenxe kritériu liuliu haree kona-ba apoaiante ka proponente sira.
“ita haree iha ba iha apoiante sira nian eleitorál la to’o tanba apoiante sira ne’ebé mak submete mai 5.000, maibé bainhira tribunál rekursu verifika apoiante munisipiu haat hansan likisa, manufahi, no viqueque nia apoiante la to’o ema na’in-100 tuir lei haruka,” deolindo esplika.
maske nune’e, nia dehan tribunál rekursu sei fó tempu ba kandidatu luis tilman atu hato’o rekursu hodi kompleta nia dokumentu.
“ami fó prazu loron ida ba kandidatu atu kompleta nian dokumentu ho prazu aban no desizaun ba rekursu ne’e loron rua mak to’o kinta ne’e,” nia afirma.
kandidatu na’in-16 ne’ebé admitidu mak hanesan, kandidatu hosi partidu cnrt, josé manuel ramos horta, partidu khunto, armanda berta dos santos, partidu fretilin francisco guterres lúo-olo, hosi pd mariano asanami sabino, partidu demokratiku da repúblika de timor (pdrt) anacleto bento ferreira.
kandidatu independente kompostu hosi felisberto araújo duarte, milena pires, angela freitas, isabel fereira, hermes da rosa correia barros, lere anan timur, rogério tiago lobato, virgílio guterres, constâncio da conceição pinto,antero benedito da silva no martinho germano gusmão.
“kuandu ita laiha rekursu  to’o kuarta (16/02), ita hasai lista kandidatura definitiva hodi konvida reprezenta kandidatura mai  hodi dada númeru sorteiu ona, maibé ita iha rekursu hosi  kandidatura ne’ebé la admite ne’e , mak ha’u hanoin sesta ita bele dada númeru sorteiu,” nia afirma.
luis tilman garante kompleta dokumnetu
entretantu, kandidatu prezidente republika luis alves tilman, hateten nia parte garante sei kompleta dokumentu tuir prazu ne’ebé tribunál rekursu fó.
kandidatu prezidente republika , luis alves tilman. imajen/espesiál
“ohin, desizaun tribunál anunsia kandidatura sira ne’ebe admitidu no ida ne’ebé la admitidu mak ha’u, maibé ami garante, tersa aban (15/02), sei kompleta ami nian dokumentu tuir tempu ne’ebé tribunál fó,” kandidatu pr ne’e garante.
nune’e, nia dehan nuudar kandidatu pr no sidadaun tenke kumpre notifikasaun ne’ebé supremu tribunál ba justisa liuhosi tribunál rekursu fó ona.
 stae konklui ona verifika dokumentu kandidatu pr períodu 2022-2027
prezidente repúblika, francisco guterres lú olo, hahú estuda kona-ba pedidu ezonerasaun ba xefe estadu maiór jenerál falintil-forsa defesa timor leste (f-fdtl),tenente jenerál, lere anan timur, no mós kargu xefia f-fdtl foun durante lidera enkontru konsellu superiór defeza no seguransa (ksds).

xefe casa militár prezidensia repúblika, coronel, antónio soares da silva ‘maukalu’, hateten iha reuniaun ne’e diskute pontu haat importante.
lere foti lisensa hodi hein pr dekreta pedidu reforma
dahuluk, aprova akta reuniaun anteriór, daruak, ko’alia kona-ba pedidu ezonerasaun xefia militár.
datoluk, diskute kona-ba nomeasaun xefia militár no dahaat mak  nomeasaun ba promosaun jenerál.
“sira hanesan membru ksds nia funsaun hanesan órgaun konsulta prezidente repúblika nian no kuandu órgaun konsulta ne’e la’ós desizaun maibé mai atu analiza no estuda kona-ba asuntu saida mak trata hodi fó hanoin,” nia hateten iha palasiu prezidensiál bairu-pité dili, kinta ne’e.
nia dehan, xefe estadu rona ona opiniaun husi membru konsellu superiór defeza no seguransa (ksds) hotu-hotu no agora sei estuda no análize hela pedidu ne’e, molok foti desizaun hodi dekreta iha jornál da repúblika iha tempu besik.
durante diskusaun kona-ba pedidu ezonerasaun,  tenente jenerál, lere anan timur la admite atu partisipa iha diskusaun ne’e.
entertantu, tuir observasaun agência tatoli.i.p, nota enkontru ne’e hahú tuku 09:30 otl no termina iha tuku 14:30 otl.
enkontru ksds iha kinta ne’e, partisipa husi prezidente repúblika, francisco guterres lú-olo, primeiru-ministru, taur matan ruak, ministru defeza, filomeno paixão de jesus, tenente jenerál, lere anan timur, komandante jerál pntl, komisáriu faustino da costa, deputadu david dias ximenes, deputadu abel pires, josé manuel ‘nakfilak’, vise ministru justisa, josé edmundo caetano no seluk tan.
antes ne’e, governu liuhosi desizaun koletiva konsellu ministru (km), iha loron 21 fulan-janeiru 2022, aprova proposta ezonerasaun no nomeasaun ba kargu xefia falintil-forsa defeza timor-leste (f-fdtl).
aleinde ne’e, proposta ne’e inklui ezonera majór jenerál falur rate laek, hosi kargu vise-xefe estadu maiór jenerál forsa armada no nomesaun majór jenerál falur rate laek, ba kargu xefe estadu maiór jenerál forsa armada, nomesaun brigadeiru jenerál calisto dos santos coli ‘coliati’, ba kargu vise-xefe estadu maiór jenerál forsa armada.
nune’e mós, mantein nomeasaun komodoru pedro klamar fuik, ba kargu xefe estadu maiór forsa armada.
tenente jenerál lere anan timur lidera f-fdtl durante tinan ha’at hahú 2015 to’o 2019, hafoin prolonga ka estende tan to’o ohin loron.
governu aprova proposta ezonerasaun no nomeasaun kargu xefia f-fdtl
parlamentu nasionál (pn), segunda ne’e liuhosi reuniaun plenária aprova proposta-lei estabelese rejime jurídiku ba asosiasaun profisionál sira iha faze espesialidade finál globál.

proposta lei númeru 25/v/3a-rejime jurídiku assosiasaun públika profissional ne’e aprova ho votu a-favór 40, kontra no abstensaun laiha.
“nune’e proposta lei ne’e aprovadu,” prezidente parlamentu nasionál, deputadu aniceto longuinhos guterres lopes, deklara liuhosi plenária, parlamentu nasionál.
komisaun a trata asuntu justisa no konstituisional sei halo redasaun finál ba proposta lei ne’e hafoin envia ba prezidente repúblika hodi halo promulgasaun ka veta tuir kompeténsia xefe estadu nian.
proposta-lei numeru 25 /v/(3a), ne’ebé estabelese rejime jurídiku ida ba asosiasaun públika profisionál ne’ebé aprezenta hosi governu liuhosi ministériu justisa. substánsia hosi proposta-lei atu hamosu rejime jurídiku ida ba asosiasaun públika profisionál sira.
proposta-lei ne’e kompostu hosi artigu hamutuk 33 no kapítulu neen (6). kapítulu i kona-ba dispozisaun jerál ho artigu 12, kapítulu ii kona-ba organizasaun no funsionaentu internu ho artigu hamutuk lima (5), kapítulu iii kona-ba ezersísiu no asesu ba profisaun artigu neen (6).
nune’e mós kapítulu iv kona-ba rejime laborál, finanseiru no fiskál ho artigu hamutuk tolu (3), kapítulu v kona-ba tutela, kontrolu no responsabilidade ho artigu hamutuk lima (5) no kapítulu vi kona-ba norma tranzitória no finál ho artigu hamutuk rua (2).
prezidente komisaun a, deputadu joaquim dos santos, esplika proposta-lei ne’e atu hamosu rejime ida hodi regula asosiasaun públika sira no atu hamoris profisionál públika sira-nian iha timor-leste.
governu liuhosi ministériu administrasaun estatál (mae), sei hatuur fatuk dahuluk ba konstrusaun uma kbiit laek (ukl) faze daruak iha 2022 ba benefisiáriu 4.000 iha territóriu nasional iha fulan fevereiru ne’e nia laran.

“benefisiáriu ba tinan ida-ne’e kuaze ita identifika hotu ona. ne’ebé iha fevereiru nia-laran, ha’u sei ba halo lansamentu primeira pedra hodi hahú harii uma kbiit laek hamutuk 4.000 iha tinan 2022 ne’e ba ema kbiit laek sira iha timor-leste,” miguel pereira de carvalho hateten ba jornalista sira iha resintu parlamentu nasionál, kuarta ne’e.
governante ne’e haktuir, ekipa kontinua la’o no identifika benefisiáriu no kada suku sei hetan uma kbiit laek 10.
pn aprova millaun $63,6 ba “uma kbiit laek” 10 kada suku
antes ne’e deputadu sira iha parlamentu nasionál, iha kinta (09 dezembru 2021), aprova ona orsamentu $63,600.000 ba tinan fiskál 2022 hodi konstrui uma kbiit laek (ukl) 10 kada suku iha territóriu nasionál.
pn aprova proposta númeru 54 ne’ebé aloka $63,600.000 iha debate espesialidade ba proposta lei orsamentu jerál estadu 2022 ho rezultadu votasaun a-favór 47, kontra 0 no abstensaun 13.
“nune’e, importante tebes governu nia tulun diretamente ba populasaun liu-liu iha suku no aldeia ne’ebé merese hetan atensaun hosi estadu. tanba ne’e, ami hakarak hasa’e tan envez uma tolu maibé uma 10 kada suku, nune’e proposta ne’e pasa governu konkorda liu-liu oinsá hadi’a mekanizmu implementasaun,” deputadu proponente, francisco de vasconselos hateten iha plenária.
proposta númeru 54 mosu hafoin komisaun rona esplikasaun hosi ministru administrasaun estatál (mae) kona-ba ajuda harii uma ba ita-nia populasaun sira-ne’ebé laiha kbiit, maibé programa ne’e konsta kedas iha planu estratéjiku dezenvolvimentu nasionál (prdn) 2011-2030 ne’ebé rekuñese povu timor-leste nia aspirasaun atu kria nasaun ida-ne’ebé forte, prosperu no moris di’ak ba sidadaun.
iha programa viii governu konstituisionál prioritiza kona-ba abitasaun no bainhira governu define atividade ne’e ho objetivu prinsipál garante moris di’ak sidadaun nian kontribui ba redús ki’ak.
tanba ne’e, nia dehan, iha tinan uluk governu deside kada suku konstrui uma tolu maibé haree implementasaun mezmu ho aplikasaun estadu emerjénsia ninia ezekusaun to’o hotu.
proposta númeru 54 títulu (servisu/órgaun) mae, kategória despeza transferénsia públika ho programa kódiku 025 kona-ba desentralizasaun administrativa no podér lokál, dotasaun inisiál $21.118.045 ho alterasaun aumenta $63,600.000, nune’e dotasaun finál sa’e ba $84,718,045.
orsamentu ne’e tau iha programa desentralizasaun administrativu no podér lokál, sub-programa dezenvolvimentu lokál ho atividade jestaun programa naisonál dezenvolvimentu suku (pnds)
justifikasaun propoin aditamentu rubríka transferénsia públika $63,600.000 ba kontinuasaun programa uma kbiit laek (ukl) ba konstrusaun uma 10 kada suku iha territóriu benefisíu direta kada munisípiu.
proposta alterasaun ne’e implika aumenta montante totál despeza oje no mós implika aumenta fundu petrolíferu trata iha artigu 17 iha proposta lei oje.
proposta ne’e mai hosi francisco de vasconselos, abel pires da silva, antónio verdiál de sousa, maria angélica rangel no antoninho bianco.
ministru administrasaun estatál (mae), miguel pereira de carvalho, hateten iha tinann fiskál 2021 mae liuhosi pnds konstrui ukl hamutuk 1254, ne’ebé nia progresu iha munisípiu hotu la’o di’ak no hetan apresiasaun boot hosi komunidade rasik hetan benefísiu direta.
tan ne’e, iha tinan 2022, governu liuhosi ministéiru finansa aloka orsamentu besik millaun $8 atu kontinua programa refere maibé ida-ne’e la to’o atu hala’o iha suku hotu-hotu tanba redusaun 75% hosi orsamentu ne’ebé aloka iha tinan ida-ne’e.
“deputadu sira propoin tan osan hamutuk $63,600.000 hodi mae liuhosi pnds bele implementa uma kbiit la’ek iha 2022, aumenta uma 10 kada suku nune’e governu prontu atu implementa programa ida ne’e,” nia dehan.
prezidente comissão nacional de eleição (cne), josé agostinho da costa belo, hateten molok atu realiza eleisaun prezidensiál 2022 cne hamutuk ho sekretária estadu arte no kultura (seak) sei realiza serimónia kulturál hodi husu matak malirin ba bei’ala sira iha eleisaun prezidensiál. 

 tribunál rekursu simu lista kandidatura pr to’o 04 fevereiru
“ha’u ko’alia ona ho sekretáriu estadu arte kultura, teófilo caldas, ita sei promove ita-nia  konseitu  eleisaun ho  situasaun demokrásia  moderna maibé ita sei konjuga ita-nia kultura,” prezidente  cne hateten ba  jornalista sira hafain hala’o sorumutu ho autoriadade lokál iha munisípiu dili, iha salaun cne, laline lariguto, sesta ne’e.
nia fó hanoin, prosesu demokrasia iha nasaun estranjeiru hanesan iha portugal no rai seluk, bainhira realiza kampaña sei hasoru malu de’it iha otél hodi debate, maibé atu hala’o kampaña ne’e timor-oan presiza realiza uluk serimónia kultura hodi husu matak malirin ba be’ala sira.
“ita timor-oan, ita-tenke realiza uluk kultura hodi husu matak malirin bainhira ita halo promesa, nune’e kandidatura sira hala’o kampaña ho di’ak liután,” nia hateten.
atu realiza serimoñia rituál refere, cne sei koordena ho seak, hodi realiza serimónia kulturál ne’e iha munisípiu sira hotu iha territóriu nasionál hafoin sei mai konsentra iha nasionál hodi asina paktu unidade nasionál mak kandidatura prezidente repúblika sira hala’o kampaña eleitorál.
hafoin lia-nain sira realiza rituál iha munisípiu sira no sei lori sira konsentra iha nasionál hodi kontinua realiza serimónia rituál iha ambitu atu realiza eleisaun prezidensiál ne’ebé sei hahú iha loron 19 fulan-marsu ne’e.
“serimonia rituál ne’e sei realiza iha munisípiu no nasionál nune’e ita nia kandidatu hamutuk iha ne’e, paktu ita kaer metin ita nia estadu hanesan mós nasaun tenke asegura lei maibé asegura mós kultura. eleisaun la’o di’ak ita muda uitoan paktu ho kultura hodi fó di’ak ba ita-nia kandidatu no ita vota mós la’o di’ak hodi fó ita-nia votu,” nia dehan.
sekretáriu estadu arte no kultura (seak), teófilo caldas, hateten sekretáriu estadu arte no kultura prontu hamutuk ho cne hodi realiza semonia kulturál antes realiza eleisaun prezidensiál 2022 ba prezidente repúblika periodu 2022-2027.
“ohin prezidente cne husu mai ha’u katak ita mobiliza ita-nia lia-nain sira hosi munisípiu sira hodi realiza serimónia rituál, atu realiza eleisaun la’o iha ambiente ida pás (hakmatek) no labele iha konflitu hodi estraga ita-nia situasaun,” nia dehan.
eleisaun prezidensiál povu deside nia vida no nasaun, nune’e prezidente repúblika bele lori nasaun ne’e ba oin no lori povu ba moris di’ak.
“rituál ne’e baibain ita halo tiha ona maib’e ida-ne’e foin mak primeira vez seak hamutuk ho cne realiza serimónia rituál. baibain governu mak organiza hanesan realiza serimónia rituál kona-ba satan pandemia covid-19,” nia hateten.
bazea ba kalendáriu ne’ebé mak prezidente repúblika aprova eleisaun prezidensiál sei realiza iha loron 19 fulan marsu tinan ne’e no daudaun ne’e kandidatura na’in-lima (5) mak rejista ona iha tribunál rekursu mak hanesan josé manuel ramos horta, angela freitas, milena pires, felisberto araujo no armanda berta dos santos (sei kompleta dokumentu).
 kandidatu ramos horta rejista ona iha tribunál rekursu
kandidatu prezidente repúblika ba períodu 2022-2027 ho númeru sorteiu 10, hermes da rosa correia barros “sikiliras aihai”, kandidata an ba pr mai kedas ho vizaun ‘hamutuk harii timor ida nabilan, ba timór-oan hotu’.
hermes “sikiliras aihai” hato’o komprimisu ba inan-aman, katuas no ferik sira, joven feto-mane sira no povu timor-lorosa’e hosi tasi feto tasi mane katak laiha buat ida mak sai dezafiu ba mehi no esforsu sira atu halo mudansa ba vitória ida-ne’ebé povu mak sai na’in ba susesu sira hodi hetan moris di’ak.
“ha’u sei serbí imi ho fuan, ba timor-lorosa’e ida moris iha dame no pás,” kandidatu ne’e hateten iha ninia kampaña eleitoral.
  hermes barros hakarak promove timor-leste ba investidór sira
kandidatu pr independente ne’e hakarak atu defende povu no nasaun ne’e bainhira nia sei iha eskola pre- sekundária, ho nune’e tempu lori jerasaun otas foun ne’e mai to’o ohin loron sai nuudar nia mehi ida.
atu realiza nia mehi ne’e, hermes hakarak didika nia-an ba sai servidór ka atan ba povu timor-lorosa’e hodi husu ba povu hosi rai ulun to’o rai ikun husi tasi feto to’o tasi mane karik fiar iha jerasaun otas foun hodi lori timor-leste ba hasoru futuru ida nabilan liu ho moris ida  iha prosperiadade no justisa ida ekelibru ba ema hotu.
tanba, nia dehan, tempu to’o ona atu hamaran povu nia mata-been, tempu to’o ona atu família ida moris iha uma ida iha bee, ahi no iha ai-han ba sira.
biografia 
“sikiliras aihai” nu’udar naran kódigu iha tempu rezisténsia nian hosi hermes da rosa correia barros, no timor-oan ida hosi jerasaun otas foun ne’ebé iha hanoin da’ak no mehi ida ba povu no nasaun atu moris iha dame, pás no unidade.
hermes moris iha ainaro 24 maiu 1972 husi familia simplis ran domin husi aman- inan benedito barros no alcina correia. hermes ho nia maun alin hamutuk nain sia, nune’e hermes iha tinan 1982 to’o 1989, hahú nia estudu iha koléjio iha misaun katólika iha munisípiu ainaro no iha tinan 1989 to’o 1991, no ramata  nia eskola sekundáriu iha são pedro comoro-dili.
iha tinan 1991 to’o 1994, hermes hala’o nia estudu lideransa iha jawa-indonézia, ho nune’e jerasaun otas foun ne’e hatudu nia lideransa hosi nia estudu hodi lidera postu laclo hanesan administradór iha tempu governu indonézia nian.
“sikiliras aihai” naran kódigu hosi luta libertasaun nian ne’ebé hanesan membru klandestina ida iha tempu rezisténsia halo kolaborasaun serbisu sekretu sira ho responsavél kolaborador rede klandestina sira hahú hosi tinan 1987 to’o timor-leste hetan nia ukun rasik-an.
hermes mós sai hanesan membru permanente forsa repetil iha tinan 1998 no pesoa importante ba kampaña cnrt iha konsulta populár ba ukun rasik-an nian iha territóriu timor-leste.
hermes barros iha tinan 2007 to’o 2011 hakna’ar-an hanesan membru parlamentu nasionál iha segundu legislatura husi partido demokratiku sosiál hodi ko’alia defende povu nia interese iha tempu ne’ebá.
nune’e hanesan ajente estadu la sura nia kolen, hermes kontinua servi estadu liuhusi nia kna’ar sira iha governu hanesan direitor jerál iha ministériu ekonomia no mós hanesan direitór jerál iha ministériu estatál kuaje tinan balun, iha nia lideransa sempre hatudu nia kapasidade lideransa nian ba nia funsionáriu sira iha servisu hodi serbí povu no nasaun ho fuan no domin.
“sikiliras aihai” hanesan jerasaun otas foun ida ne’ebé defende joven no povu sira nia direitu iha tempu sira krusiál nian, hanesan administrador postu laklo, hermes uza nia kna’ar hodi halo impedimentu ba movimentasaun husi grupu milisia sira hosi baucau, lospalos, viqueque atu ba dili hodi halo asaun brutalizmu  hasoru maluk independista sira, maibé la konsege tanba hetan blokeia hosi lideransa “sikiliras aihai” ne’ebé organiza joven sira halo asaun blokeia ba estrada hodi impede sira-nia movimentu ba dili iha tempu ne’ebá.
iha situasaun ne’e,  hermes hetan kedas xamada hosi administradór munisípiu no grupu milisia sira buka tuir hermes atu exekusi alias oho. maibé, ho maromak no matebian sira nia tulun la konsege eskapa husi milisia sira nia brutalizmu,
nune’e, hermes fila ba dili hasoru governador tempu ne’ebá hodi hato’o nia auto defeza kona-bá asaun ne’ebé mak  halo nuudar administradór postu halo atu salva guarda de’it maluk timór-oan sira seluk iha dili atu labele hetan susar hosi ak tu milisia sira nian.
tempu ne’ebá autoridade indonézia nian hapara nia hosi nia kargu nuudar administradór postu laklo, maibé nia la preokupa ho kargu ne’e, tanba iha hanoin ida hosi hermes katak timór- oan tenke  iha matenek hodi halo buat ruma ba povu no nasaun ne’e, hermes diside nia-an hodi ba kontinua nia eskola iha jawa indonésia hanesan buka’e ida ba povu no nasaun tl iha futuru.
  kandidatu pr hermes barros husu veteranu kuda prinsípiu patriotizmu ba joven sira
prezidente coselho de imprensa (ci), virgílio da silva guterres, indika konsilleiru expedito dias ximenes mak sei asume prezidente interinu ci nian hahú hosi 24 janeiru to’o 24 abríl 2022, tanba iha tempu badak nia sei pronunsia ninia kandidatura ba prezidente repúblika períodu 2022-2027.

nia hatutan, tuir lei komuniksaun sosiál no estatutu conselho de imprensa hateten bainhira prezidente conselho de imprensa auzente ka iha impedimentu ruma tenke nomea konsilleiru sira seluk atu kontinua hala’o funsaun prezidente conselho de imprensa ninian.
prezidente konsellu imprensa, virgílio da silva guterres. egas cristóvão.
“ohin ha’u hakarak hato’o ba públiku katak durante ne’e hala’o ha’u-nia funsaun hanesan prezidente conselho de imprensa (ci), maibé tanba ha’u pronunsia atu kandidata-an ba prezidente repúblika entaun ha’u tenke husik ha’u-nia funsaun ne’e hodi fó fiar ba konsilleiru ci, expedito dias ximenes, hanesan prezidente interinu ci nian,” virgílio da silva guterres deklara liuhosi komunikadu iimprensa ne’ebé realiza iha salaun ci, quintal boot, dili, segunda ne’e.
bazeia ba lei eleitorál hateten, kandidatu sé-sé de’it mak kaer kargu ba iha instituisaun públiku ka privadu iha direitu ba dispensa hosi nia funsaun no mós hosi legalizasaun hotu ne’ebé simu durante nia pozisaun.
tanba ne’e, nia hakarak informa ofisialmente ba plenáriu conselho de imprensa ida-ne’e kona-ba ninia desizaun polítika atu konkore iha eleisaun prezidensiál 2022-2027 ne’ebé tuir dekretu prezidensiál númeru 2/2022, 15 janeiru, sei hala’o iha 19 marsu 2022.
desizaun politika ne’ebé nu’udar ezersísiu direitu konstitusionál, hanesan haktuir iha konstituisaun rdtl artigu 75, relasiona ho elejibilidade ba kandidatu prezidente republika, konsidera katak ezersísiu direitu konstitusionál ne’e labele tama konflitu ho dever no kompeténsia sira-ne’ebé atribui ba nia nu’udar prezidente conselho de imprensa hanesan haktuir iha númeru 1, artigu 24, estatutu conselho de imprensa no artigu 8.
“regulamentu plenáriu conselho imprensa nian, ha’u hakarak hato’o ha’u-nia pedidu de direitu dispensa hosi funsaun nu’udar prezidente conselho de imprensa,” nia hateten.
hahusuk ba direitu dispensa ne’e nu’udar kondisaun legál ne’ebé kandidatu ida-idak tenke prenxe durante kampaña eleitorál, hanesan haktuir iha númeru 2, artigu 8, republikasaun lei nú. 7/2006, 28 dezembru, lei eleitorál prezidente repúblika relasiona ho imunidade no regalia katak “durante a campanha eleitoral, o candidato dispensa do exercicio das respetivas funções, sejam elas públicas ou tem direito privadas, contando esse tempo para todos os efeitos, incluindo o direito à retribuição, como tempo de serviço efetivo.
nia dehan, direitu dispensa ne’e sei efektivu hahú iha loron 24 fulan-janeiru to’o loron 24 fulan-abríl tinan 2022.
“nu’udar konsekuénsia hosi direitu dispensa ne’e, ha’u sei auzente iha atividade hotu-hotu, internál ka eksternál conselho de imprensa nian durante períodu ne’ebé refere iha leten. iha períodu ha’u-nia auzensia nian, hanesan haktuir iha númeru 2, artigu 24, dekretu-lei nú. 25/2015, 5 agostu, estatuto do conselho de imprensa no artigu 10 regulamentu conselho de imprensa nú. 1/2021/, 26 favereiru, funsionamentu plenáriu conselho de imprensa no subtituisaun prezidente, ha’u hatudu (indika) expedito loro dias ximenes, konsilleiru conselho de imprensa nian,” nia dehan.
maske nune’e, la signifika katak nia sei la ko’alia kona-ba liberdade imprense, liberdade espresaun maibé buat ne’ebé nia sei labele halo ne’e mak reprezenta conselho de imprensa ka ko’alia hodi conselho de imprensa nia naran.
“hanesan sidadaun no mós hanesan ema ne’ebé durante ne’e halo advokásia ba liberdade imprensa no liberdade espresaun, ha’u sei kontinua no ida-ne’e sei sai hanesan foku ida ba ha’u-nia lala’ok polítika,” virgílio da silva guterres hateten.
nune’e, nia rekomenda ba órgaun komunikasaun sosiál sira atu respeitu direitu ba kandidatu prezidente repúblika no partidu polítika sira iha eleisaun prezidensiál 2022 no parlamentar 2023.
japan international cooperation agency (jica) apoia governu hodi hadi’a estrada beduku, postu administrativa dom aleixo, ne’ebé foin lalais hetan estragu impaktu hosi dezastre naturál no konstrui fasilidade bee-moos.
“semana kotuk konsellu ministru autoriza ona ministru finansa asina kontratu ho jica, ne’ebé fulan-jullu ne’e bele realiza ona, tanba dezeñu kompletu ona hein de’it formaliza kontratu bele implementa ona, ne’e ba projetu estrada iha ponte comoro iii no fasilidade bee-moos iha área ne’e duni,” ministru obra públika, abel pires da silva, hateten iha salaun mop, caicoli, segunda ne’e.
 jica kontribui millaun $7,4 reabilita urjente infraestrutura kauza kalamidade
ligadu ho estragu infraestrutura públika sira seluk, presiza orsamentu millaun $300.
“infraestrutura públika sira balun iha dili laran hadi’a ona balun maibé seidauk tanba estragu barak tanba ne’e maka husu pasiensia ba povu no kontinua fó apoia ba ami hodi hadi’a sasán sira ne’e tanba estragu sira ne’e akontese iha loron ida de’it entaun presiza tempu naruk atu hadi’a hotu,” nia akresenta.
governante ne’e dehan, enkontru koordenasaun ne’ebé hala’o ona deside implementa projetu 50, balun realiza ona no balun sei iha prosesu aprovizionamentu.
“hakarak deklara ba públiku katak mop tenta hela atu rezolve hotu no orsamentu sei uza fundu infraestrutura no husu tan apoia parseiru internasionál hanesan jica, ne’ebé deside ona hadi’a balun,” nia informa.
sekretariu estadu arte no kultura (seak), liuhosi diresaun nasionál patrimóniu kulturál (dnpc,sigla portugés), durante fulan-fevereiru 2022, sei halo prosesu verifikasaun ba uma lisaun hamutuk 120 iha timor-leste hodi prezerva no dezenvolve iha futuru.

“tuir planu, ami sei halo verifikasaun ba uma lisan 120 iha fevereiru tinan ne’e,” diretór nasionál patrimóniu kulturál, gil paulino s. oliveira, informa ba agência tatoli, iha nia knaar-fatin, avenida portugál, díli, sesta ne’e.
notísia relevante :seak seidauk fó apoia ba uma tradisionál leiaval
tuir loloos prosesu verifikasaun ne’e hala’o ona iha loron 17 fulan-janeiru 2022, maibé kestaun tékniku tenki adia, tanba seak sei halo konkursu ba kompañia sira atu forñese kombustivel durante prosesu ne’e la’o.
“ami-nia programa ne’e muda fali ba fevereiru nia laran bainhira anúnsia kompañia ne’ebé manan hodi forñese mina, hafoin ne’e dirasaun foin bele tun ba terrenu hodi halo verifikasaun,” nia hateten.
diresaun nasionál patrimóniu kulturál, fahe ona ekipa haat maka sei bá hala’o prosesu verifikasaun ne’e.
ekipa dahuluk,  sei toma konta husi rejiãun ne’ebe kobre munisípiu baucau, viqueque, lautém no manatutu. ekipa daruak, sei  hala’o iha aileu, ainaro, manufahi.
no ekipa datoluk, sei destaka bá iha munisípiu ermera, liquiça, bobonaro no covalima. nune’e mós ekipa ikusliu sei bá iha rejiaun administratitva espesiál oé-cusse ambeno (raeoa).
“maibé, iha tinan ne’e oe-cusse nia proposta to’o agora seidauk tama, entaun ita rezerva de’it karik sira-nia proposta sei tama iha sedu, automátikamente ekipa ida tenke desloka bá iha ne’ebá hodi halo verifikasaun molok tama ba prosesu apoia, ne’ebé, dadaun ne’e ekipa tolu mak fiksu ona,” nia hatutan.
kada ekipa sei desloka bá munisípiu no raeoa durante loron neen hodi halo prosesu verifikasaun ba uma lisan sira, tanba kada munisípiu sei okupa tempu loron rua.
nia dehan, seak aloka orsamentu hamutuk $3.000 hodi fasilita akomodasaun ba ekipa hodi halo servisu.
notísia relevante :seak sei halo verifikasaun ba uma lisan 120 iha territóriu nasionál
sekretáriu estadu asuntu kombatente libertasaun nasionál (seakln), gil da costa ‘oan soru’, informa iha faze daruak ne’e governu sei konstrui uma 30-resin ba veteranu grau 15-19.

 governu sei harii uma ba veteranu hamutuk 117 pur etapa
“makln iha ona planu atu konstrui uma ba veteranu grau 15-19 maibé agora ita sei tau prioridade ba programa bolsa estudu ba veteranu nia-oan sira, tanba ne’e ita sei foka hela ba nia lai depois hotu mk ita hakat ba konstrusaun ne’e,” gil da costa ‘oan soru’ hateten ba agência tatoli, iha nia knaar fatin caicoli, dili, sesta ne’e.
veteranu hotu-hotu la’ós hetan hotu uma maibé parte relevante sei halo identifikasaun katak ida-ne’ebé mak bele duni atu hetan uma, no osan ne’ebé mak prevee ba konstrusaun uma veteranu hamutuk millaun $1,500.
“hosi osan ne’e ita seidauk hatene veteranu ida hetan osan hira maibé konserteja osan sei la hanesan ho veteranu grau 20-24 nian. medida uma no kuantidade sei la hanesan tanba tinan no grau de’it la hanesan tanba ne’e ita sei haree,” nia informa.
prezidente konsellu libertasaun nasionál, vidal de jesus ‘reak leman’, hateten tuir planu ministéiru nian, ba tinan oin faze daruak sei atribui mós konstrusaun uma ba veteranu 100-resin ho grau 15-19 maibé ho fazeadamente sei atribui uluk ba veteranu 30-resin no sei haree ba hotu-hotu ho kada uma kustu orsamentu rihun $35.
bainhira harii hotu ona “uma veteranu” ba veteranu sira ho grau 15-19 sira-ne’e mak sei kontinua haree mós veteranu dezmobilizadu ho grau 8-14. 
antes ne’e, governu prevee osan hamutuk $2,400,000 no kada veteranu hetan $4,000 ne’ebé luta tinan 20-24 nia-laran iha ai-laran hamutuk na’in-98 no hosi ema hirak ne’e barak liu mak hosi rejiaun i lospalos, tuir mak rejiaun ii viqueque, baucau no seluk tán.
sekretária estadu igualdade inkluzaun (seii), maria dos rosário fátima correia, hateten seii sei buka dalan hodi asegura traballadór feto timoroan na’in-hitu ne’ebé ho intensaun atu ba servisu maibé agora “terus” hela iha dubai.

 mnek koopera ho interpol salva traballadora timoroan na’in-hitu “terus” iha dubai
“seii sei servisu hamutuk ho ministériu negósiu estranjeiru no kooperasaun (mnek) hodi buka dalan atu asegura sira,” maria dos rosário fátima correia hateten ba agência tatoli, hafoin reuniaun komité diretiva spot light tinan 2022 nian, iha novo turismo, dili, tersa ne’e.
governante ne’e hatutan, ida-ne’e mnek mak haree kestaun refere tanba mnek mak iha kompeténsia atu haree kazu ne’e hafoin informa mai governu, maibé ida-ne’e nafatin iha seii nia responsabilidade hamutuk ho parte relevante atu konfirma.
tanba, nia dehan, seii nia papel mak atu halo advokásia ba feto no labarik feto sira maibé kontinua servisu hamutuk ho ministériu relevante, nune’e buka hatene paradeiru kolega feto sira-ne’e to’o iha ne’ebé ona.
husu kona-ba seii nia esforsu atu lori fila traballadór feto na’in-hitu mai timor-leste, nia hatán, nia parte sei halo esforsu hodis ervisu hamutuk ho mnek tanba ema mak sai sentru ba dezenvolvimentu.
“depende mekanizmu ne’ebé ita halo maibé hanesan ha’u dehan ema mak sentru ba dezenvolvimentu entaun ita lakohi ita-nia ema iha kotuk, tanba ne’e seii sei halo esforsu nafatin,” nia esplika.
entretantu, embaixadora advokásia no kampaña impaktu negativu hosi kaben sedu no isin-rua sedu no mós hapara violénsia hasoru feto no labarik feto iha timor-leste, cidália lopes nobre guterres, hateten hamutuk hodi kombate violénsia hasoru feto no labarik feto iha timor-leste no labele husik ema ida iha kotuk.
“mai ita hateten lae ba kualker tipu violénsia bazea ba jéneru tanba nu’udar sidadaun ita hotu iha obrigasaun atu harii mundu seguru, atu nune’e ita hotu bele moris hakmatek no partisipa ativa iha prosesu dezenvolvimentu nasionál,” nia hateten.
 governu sei solusiona traballadór timoroan na’in-hitu “terus” hela iha dubai
pr horta husu governu repatria timor-oan na’in-hitu hosi dubai
reprezentante povu iha uma fukun parlamentu nasionál husu governu liuhosi ministériu saúde atu tau atensaun ba fasilidade no aumenta médiku iha hospitál veteranu iha munisípiu baucau.

“ospitál veteranu iha baucau uluk ita inaugura tiha ospitál ida-ne’e maibé iha ospitál ne’e rasik fasilidade sira ekipamentu menus,” prezidente komisaun f ne’ebé trata asuntu saúde, noé da silva ‘buka tuir’, levanta iha plenária parlamentu nasionál, tersa ne’e.
aleinde tuir fiskalizasaun komisaun nian observa katak aimoruk menus no rekursu ne’ebé daudaun destaka iha ospitál refere iha de’it médiku ida nune’e presiza tsn aumenta médiku.
“kuaze veteranu sira hosi baucau, viqueque, lospalos, manatuto sorin ba halo tratamentu iha ne’ebá maibé ita-nia doutór sira menus, nune’e husu bele karik liu-liu ministériu saúde bele haree koloka tan médiku sira balun iha ospitál refere,” nia dehan.
hatán ba preokupasaun ne’e reprezenta governu liuhosi ministru asuntu parlamentár no komunikasaun sosiál (mapkoms), francisco martins da costa pereira jeronimo, hateten rejista hela preokupasaun ne’e sei enkamiña ba ministérriu tutela hodi bele responde imediatu.
administradór munisípiu viqueque, januário soares ‘bolly’, hateten, presiza halo fila konservasaun ai-kameli iha munisípiu viqueque.
“ita presiza halo konservasaun filafali ba ai-kameli, tanba ai-kameli iha viqueque desde tempu koloniál portugés, maibé bainhira okupasaun indonézia sira foti hotu. tanba ne’e, maka agora daudaun ai-kameli iha viqueque laiha,” autoridade munisipál hateten ba agência tatoli, via telefónika, kinta ne’e.
nia haktuir, iha tinan 1982 militár sira maka lori sai ai-kameli hosi munisípiu viqueque iha área beaço-maluru, postu administrativu viqueque villa tanba momentu ne’ebá fábrika mina-morin loke, nune’e milítar sira lori ba dili no balun lori ba indonézia hodi prodús mina-morin, to’o tinan 1999 maka para.
 map kuda ai-kameli iha rai ektare 300 hosi tinan 2005-2021
hafoin akupasaun sira sai hosi timór maka ai-kameli oan foin moris no komunidade viqueque kuda filafali iha sira-nia kintál.
“tuir informasaun ne’ebé ha’u hetan hosi komunidade beaço katak agora sira kuda fali ai-kameli oan 1.000 no mós iha buanurak parte futudu nian komunidade kuda iha rai ektare rua ne’ebé agora komesa boot ona,” nia tenik.
nune’e, iha ámbitu komemorasaun loron nasionál ai-kameli no floresta iha loron 13 janeiru, ministériu agrikultura no peska (map) koordena ho xefe suku sira, atu komunidade ne’ebé hakarak kuda ai-kameli bele foti nia oan iha sentru estabelesimentu viveiru sira iha viqueque.
“konserva ai-kameli, ha’u sei koordena ho administradór postu lima no xefe suku sira hodi partilla ba komunidade ne’ebé hakarak kuda ai-kameli,” administradór hato’o.
tribunál rekursu (tr) liuhosi desizaun koletiva juiz, kinta (23/06), deside projetu-lei responsabilidade prezidente repúblika (pr) inkonstitusionál.
“nune’e, dekretu parlamentu nasionál númeru 63/v 16 maiu 2022 kona-ba lei responsabilidade prezidente repúblika, ne’ebé parlamentu nasionál manda ba prezidente repúblika hodi promulga ne’e konsidera inkonstitusionalidade formál,” refere nota hosi tr ne’ebe agência tatoli asesu, sesta ne’e.
antes ne’e, parlamentu nasionál (pn) aprova ona projetu-lei ne’e iha finál globál hodi husu halo separasaun poder no natureza rejime semi-prezidensialista iha timor-leste.
 pn aprova projetu lei responsabilidade prezidente repúblika iha finál globál
desizaun konteúdu akordaun ne’e deside liuhosi plenáriu juiz sira iha tr, kompostu hosi maria natércia gusmão (relatora), deolindo dos santos, jacinta correia da costa, no duarte tilman soares.
bazeia ba akordaun juiz sira liuhosi plenáriu tribunál rekursu katak, parlamentu nasionál komete artigu 95 númeru 2, alinea k, konstituisaun rdtl, kona-ba kompeténsia ba matéria estatutu titulár sira-nia estatutu iha estadu nia organizasaun entre prezidente repúblika, ne’ebé la verifika inkonstitusionalidade dekretu ba violasaun artigu 79 no 97 konstituisaun rdtl.
aleinde ne’e, iha rejime semi-prezidensialista hanesan iha timor-leste, iha interpretasaun artigu 95 númeru 2 alinea k konstituisaun rdtl, admite konsagra estatutu responsabilidade kriminál prezidente repúblika, bainhira parlamentu nasionál no governu haree aktu sira la tuir konstituisaun no prinsípiu sira, no inklui viola prinsípiu separasaun poder, ho interdependénsia poder, ne’ebé konsagra iha atigu 69 konstituisaun rdtl.
antes ne’e, iha loron 02 maiu 2022, prezidente repúblika, josé ramos horta, submete pedidu ba tr atu halo revizaun antesipatóriu kona-ba konstitusionalidade hosi projetu-lei responsabilidade prezidente repúblika tuir artigu  149 konstituisaun rdtl kona-ba ‘fiskalizasaun preventivu dalan lei-inan nian.’
 pr horta husu konstitusionalidade projetu-lei responsabilidade pr ba tribunál rekursu
artigu 79 konstituisaun kona-ba ‘hatán ba krime no obrigasaun ba konstituisaun’ sita katak (1). prezidente-repúblika sei iha imunidade bainhira hala’o ninia knaar, (2). prezidente repúblika sei hatán ba tribunál supremu justisa, kona-ba krime ne’ebé akontese bainhira hala’o nia knaar, no mós violasaun momoos no boot kona-ba nia obrigasaun konstitusionál, (3). sei hahú prosesu ne’e iha parlamentu nasionál tuir proposta hosi baluk-lima ida (1/5) ho deliberasaun aprovadu tuir maioria baluk-tolu rua (2/3) hosi deputadu hotu-hotu.
nune’e mós, (4). plenáriu tribunál supremu justisa nian mak sei fó-sai sentensa iha prazu másimu loron 30 nia laran, (5). kondenasaun ne’e katak prezidente nia knaar remata ona no mós labele eleitu fali tan, (6). krime balun ne’ebé la kona-ba hala’o knaar nian, prezidente-repúblika sei hatán mós iha tribunál supremu justisa nian, ne’ebé iha kazu kondenasaun sei hetan hanesan hakotu prezidente nian knaar bainhira nia hetan kondenasaun tama kadeia, no (7). iha kazu fó-sai ona iha númeru uluk ba, parlamentu nasionál mak sei hola inisiativa harii fali imunidade konforme lia-banati iha númeru 3 artigu ne’e nian.
enkuantu, artigu 97 konstituisaun kona-ba ‘inisiativa lei nian’ esplika katak (1). karan hahú lei pertense ba deputadu sira, bankada parlamentár sira no governu, (2). labele aprezenta projetu no proposta lei nian ka alterasaun ne’ebé iha tinan ekonómiku ne’ebé la’o daudaun, foti sa’e despeza no hatún reseita estadu nian ne’ebé mai iha orsamentu ka iha orsamentu ratifikativu sira, (3). projetu no proposta lei ne’ebé sesaun lejizlativu ida la simu, sei bele sisi nafatin iha sesaun ne’e nia laran, (4). projetu no proposta lei sira, ne’ebé la vota ba, bele halo fali iha sesaun lejizlativu ida tuirmai, la’e de’it bainhira termu lejislatura mak la hatán, no (5). proposta lei nian remata ho governu nia demisaun.
artigu 149 konstituisaun kona-ba ‘fiskalizasaun preventivu dalan lei-inan nian’, mensiona katak (1). prezidente repúblika bele husu ba tribunál supremu justisa nian atu halo apresiasaun preventivu kona-ba konstitusionalidade ba naran diploma ida-ne’ebé nia simu atu halo promulgasaun, (2). apresiasaun preventivu ba konstitusionalidade bele husu iha prazu loron 20 nia laran, sura hosi loron ne’ebé simu diploma, maibé tribunál supremu justisa nian tenke fó-sai iha prazu loron 25, ne’ebé prezidente-repúblika bele habadak tanba urjénsia, (3). iha kazu ne’ebé la tuir lei-inan, prezidente repúblika haruka kópia sentensa nian ba governu eh ba parlamentu nasionál, hodi husu atu halo foun fali diploma tuir desizaun tribunál supremu justisa nian, no (4). ho adaptasaun didi’ak tuir artigu 88, lei hatán hakat sa’e vetu tan inkonstitusionalidade, vetu hasoru parlamentu nasionál nia diploma, ne’ebé instituisaun ne’e haruka atu hetan promulgasaun.
 vise prezidente parlamentu nasionál, maria angelina lopes sarmento, dehan deputadu sira la prenxe korum, atu hala’o diskusaun no aprovasaun ba rezolusaun parlamentu nasionál númeru 89/v (4) kona-ba krize iha ukráina, nune’e sei re-ajenda ba loron seluk.
“iha plenária, tersa ne’e, ajenda importante ida mak halo aprovasaun ba rezolusaun funu iha ukráina, maibe tanba deputadu sira la prenxe korum entaun deside ensera plenária. rezolusaun ne’e, tuir loloos aprova iha ohin, maibé ita kordena fali ho ministériu negósiu estrajeiru kooperasaun (mnek), ita re-ajenda fali hodi halo diskusaun bainhira deputadi sira prenxe korum,” vise prezidente pn ne’e hateten iha parlamentu nasionál, tersa ne’e.
  xanana husu líder mundiál promove diálogu hapara “funu” entre rúsia no ukráina
tuir rejimentu parlamentu nasionál katak funsionamentu iha plenária ne’e minimu deputadu nain-23, maibé ba korum diliberativu katak atu halo votasaun ruma ne’e, presiza iha deputadu nain-33 mak foin bele halo votasaun ba rezolusaun ruma ou lei ruma ne’ebé iha.
“parlamentu nasionál (pn) la konsege realiza plenária ba sesaun tanba ho razaun katak deputadu barak mak akompaña prosesu eleitorál hosi kandidatu prezidente repúblika sira. tanba ne’e maka la prenxe korum ba funsionamentu plenária,” nia akresenta.
deputadu sira ne’e ema polítiku, sira la’ós funsionáriu públiku ka administrasaun públika nia ema tama servisu tuir oras no tuir loron efetivu.
“deputadu sira ema polítiku ne’ebé iha períodu tinan polítika iha tempu ida ne’e mak deputadu sira sei hala’o obrigasaun atu halo kampaña ka halo atividade polítika ka kampaña partidaria nian, ne’e lei fó dalan,” vise pn ne’e esplika.
  pm taur manifesta solidaridade ba povu ukráina
deputada maria anabela savio, relata relatóriu fiskalizasaun komisaun e trata asuntu infraestrutura ne’ebé hala’o iha loron 29 setembru no 02 outubru 2021, husu kompañia ne’ebé halo manutensaun estrada suai-maucatar lela, munisípiu covalima, ho rigór atu bele servisu bazea item servisu ne’ebé mak sita iha kontratu.

“rekomenda ba obra públika munisípiu covalima atu orienta ba kompañia ne’ebé halo manutensaun estrada suai-maucatar lela ho rigór atu bele servisu bazea item servisu ne’ebé mak sita iha kontratu,” deputada relatór, maria anabela, lee sai relatóriu komisaun e iha plenária parlamentu nasionál, segunda ne’e.
tuir relatóriu fiskalizasaun komisaun e nian ne’ebé agéncia tatoli asesu katak, projetu manutensaun estrada suai, maucatar lela, hala’o hosi kompañia verde caisahe unip, lda ho valór kontratu $242,501.42 no progresu fíziku iha terrenu atinje tiha ona 67%.
iha flskalizasaun ne’e komisaun observsa katak kompañia ezekuta servisu iha terrenu la tuir item ne’ebé hakerek tiha ona iha kontratu.  servisu iha terrenu haree liu ba hamoos duut iha dalan ninin, tesi ai, no ateru estrada ho volume kuak ne’ebé ki’ik no iha terrenu komisaun haree katak estrada parte balun laiha baleta no baleta mós nakonu hela ho rai.
tan ne’e delegasaun komisaun hateten ba diretór obra públika iha futuru antes atu loke konkursu ba públiku tenke halo uluk tiha levantamentu dadus (site visit) ba servisu ne’ebé presija tebes atu halo nune’e bainhira prepara dokumentu ba projetu bele hatama servisu prinsipál sira iha planta no kadernu enkargu ka bill 0f quantity (boq).
bazea ba observasaun komisaun nian iha fatin balun presiza tebes halo valeta, atu nune’e iha tempu udan baleta bele akumula udan-been hodi labele estraga ka sobu estrada.
tuir direjente obra públika munisípiu covalima katak antes ne’e ekipa hosi obra públika nasinál halo tiha ona koordenasaun ho kompañia hodi halo identifikasaun ba item servisu sira ne’ebé mak seidauk ezekuta karik, hosi parte daruak sei halo konkordánsia atu aloka fali ba item servisu seluk.
diretór jerál sekretariadu tékniku administrasaun eleitorál (stae), acilino manuel branco hateten, sidadaun balun dupla kartaun eleitorál tanba prosesu mudansa atualizasaun dadus. 

“iha prosesu atualizasaun dala ruma sempre iha mudansa iha ita-nia prosesu balun autoriza ema lori naran tutun (apalidu) feen ho laen nian antes oin seluk dala ruma mosu iha prátika kartaun rua ho naran la hanesan,” acilino manuel branco informa ba agência tatoli iha nia knar fatin caicoli, kinta ne’e. 
bazea ba lei resensimentu eleitorál artigu 65 alinea 2 hateten sidadaun sira atu hetan de’it kartaun eleitorál ida, no la ko’alia kona-ba sidadaun sira dupla kartaun.
prosesu atendimentu lei haruka katak atualiza kada eleisaun. akontesementu hanesan ne’e ema ida-idak tenke halo reklamasaun hodi halo ajustamentu ba iha kazu hanesan ne’e depois hatene loos númeru refere ba ema seluk. 
“ema ida-rua númeru hanesan ita tenke kruza ho evidénsia kartaun loloos  hodi kruza ba iha sistema atu haree ida-ne’ebè hetan uluk sei konsidera ida seluk, prense formatu atualizasaun bele emite kartaun ho númeru la hanesan tanba fallansu tékniku,” nia hateten. 
tékniku stae halo atendimentu iha munisípiu to’o iha postu, iha ámbitu eleisaun mínimu sidadaun 200 dala ruma mós akontesimentu hanesan ne’e maibé ideal tuir lei ema ida tenke nùmeru ida, atu hateten ida-ne’e kazu sira mós rona teknikamente resolve.
“primeiru kartaun eleitorál, intituisaun stae mak emite maibé atu komprova ema ida kartaun eleitorál rua ne’e tenke hatudu evidénsia. dala ruma mosu ho kopia de’it,  la bele komprova nia  autentidade kona-ba kartaun eleitorál rasik. ita presiza hatene informasaun ho loloos,” nia dehan.
antes ne’e, iha loron 09 fulan-fevereiru 2022, diretór sekretariadu tékniku administrasaun eleitorál (stae) covalima, francisco gusmão, informa iha prosesu resensiamentu eleitorál durante ne’e stae covalima rejista sidadaun na’in-11 mak dupla kartaun eleitorál.
 stae covalima identifika sidadaun na’in-11 dupla kartaun eleitorál
prezidente parlamentu nasionál, deputadu aniceto longuinhos guterres lopes, segunda ne’e lansa portál konstituisaun hanaran crdtl20anos.parlmento.tl hodi komemora tinan 20 konstituisaun repúblika demokrátika timor-leste (rtdl).
“benvindu ba portal parlamentu nasionál kona-ba tinan 20 konstituisaun rdtl,’’ aniceto longuinhos hateten iha nia diskursu iha ambitu lansamentu portal ne’e iha pn.
portal ne’e iha informasaun sira ko’alia kona-ba prosesu inisíu istória hosi primeiru asembleia konstuiente ho menbru hamutuk na’in 88 oinsa dezenvolve servisu elabora konstituisaun no atividade deskusaun sira.
nune’e enkoraza sidadaun hodi bele halo leitura ba faktu istóriku nune’e refleta mós kona-ba nasaun nia evolusaun polítika, sosiál no ekonómika hahú hosi elaborasaun konstituisaun mai to’o ohin loron hodi hatene.
“povu no polítiku hotu ita durante ne’e sente orgullu ho estadu rdtl ne’ebé hatur iha konstituisaun nu’udar lei inan. no ohin loron mundu rekuiñese ba tl nia demokrásia ne’ebé prinsípiu ho valór ho ninia regra demokrátiku sira hotu iha konstituisaun” nia hateten
prezidente parlamentu ne’e, hateten konstituisaun rdtl halo ona  tinan 20 ona presiza tenke atualiza revizaun hodi adpta situasaun  real sosiál ho polítika ne’ebé sempre dinámika.
“estadu iha nesesidade atu halo revizaun ba konstituisaun tanba tinan 20 ona hakarak ka lakoi reve hodi ajusta ba ita-nia realidade sosiál no polítika agora’’nia fundamenta
enterantu, partisipa iha serimónia lansamentu portal ne’e mai hosi vise prezidente pn na’in rua, deputadu sira, sekretáriu estadu komunikasaun sosiál (sekoms), mericio juvinal ‘akara’ ho funsionáriu parlamentu.
 kandidatu prezidente repúblika independente 2022-2027, virgílio guterres no constáncio pinto rejista ona iha tribunál rekursu hodi kompete eleisaun prezidensiál, ne’ebé sei realiza iha 19 marsu tinan ne’e.
“depois de iha loron rua liu , tribunál rekursu fó fila dokumentu, nune’e ohin kompleta  ona hodi mai rejista ona iha tribunál rekursu no sira simu ona ami nian dokumentu, karik iha buat balun mak sira sei konfirma ho ami,” kandidatu prezidente repúblika  virgílio guterres, hateten ba parlamentu nasionál (pn) sei halo reapresiasaun ba projetu-lei responsabilidade prezidente repúblika (pr) ne’ebé xefe estadu, josé ramos horta, veta iha segunda (27 juñu 2022) ne’e.

 pr horta veta projetu-lei responsabilidade prezidente repúblika
“ami haree lai se fundamentasaun la kle’an konforme konstituisaun sei haruka fali ba prezidente repúblika promulga, maibé deklarasaun inkonstituisionalidade formál ne’ebé ita diskute lai tanba ne’e ita tenke kumpre konstituisaun. mezmu ita la konkorda ho deklarasaun tribunál maibé desizaun ne’e mak rekursu ikus liu,” prezidente komisaun a trata asuntu justisa no konstituisional, joaquim dos santos ‘boraluli’, hateten ba agência tatoli iha parlamentu nasionál, tersa ne’e.
antes ne’e, xefe estadu hato’o pedidu ba tribunál rekursu (tr) hodi halo fiskalizasaun konstituisionalidade ba projetu-lei ne’e no ikus mai tr fó sai konsidera dekretu-lei pn ne’e inkonstituisionál, nune’e pr foti ona desizaun hodi veta.
prezidente komisaun a ne’e hateten, nia parte seidauk lee prezidente repúblika veta dekretu pn kona-ba lei responsabilidade pr tanba tribunál deklara inkonstituisionalidade formal maibé kona-ba materiál la inkonstituisionál artigu sira la kontra konstituisaun só prosesu de’it, tanba lei ne’e importante se artigu sira la kontra konstituisaun tuir pn nia kompeténsia no kumpre prosesu.
“komisaun a mak autór halo duni lei ne’e maibé ita haree to’ok tribunál deklara inkonstituisionalidade formál bazea ba prinsípiu iha konstituisaun artigu 95, artigu 97 ho artigu 79 tribunál kaer baze hosi ne’e,” nia hateten.
maibé komisaun no deputadu iha parlamentu kaer iha artigu 95 pontu rua alínea “k”, ko’alia kona-ba kompeténsia eskluziva parlamentu nasionál nian atu halo lei kona-ba estatutu ógaun estadu no pn mós kaer ba konstituisaun artigu 79 ne’ebé ko’alia de’it kona-ba responsabilidade prezidente repúblika nian.
nia dehan, ne’ebé ko’alia kona-ba iha violasaun kona-ba forma halo lei ne’e tuir komisaun nia argumentu sira-ne’ebé halo hodi fundamenta to’o lei ne’e aprova hodi haruka ba prezidente repúblika prosedimentu kumpre hotu.
konstituisaun iha artigu 97 ne’e sé mak iha kompeténsia atu aprezenta antí projetu ba parlamentu ne’e, deputadu ka bankada parlamentár no segundu se governu mak haruka mai ne’e bolu proposta-lei.
lei responsabilidade prezidente repúblika ne’e, deputadu sira mak submete ne’e bolu projetu-lei, primeiru pasu tama iha formalidade konstituisionál kona-ba inisiativa lei ne’ebé hafoin prezidente parlamentu ho ekipa jurídiku halo apresiasaun formál lejístiku ba projetu-lei ne’e bele baixa ba komisaun kompetente.
nia hateten, prosesu tramitasaun kona-ba atu halo lei ne’e tuir rejimentu pn identifika katak la viola prosesu formál entaun prezidente pn baixa ba komisaun a.
“baixa ba komisaun a ho prazu loron hitu tenke aprezenta relatóriu ba parlamentu nasionál, molok ne’e komisaun loké audiénsia ho entidade kompetente balun mai no balun la mai tanba sira dehan tempu badak liu, entaun sira haruka de’it submisaun eskrita. bainhira pn aprova tiha iha faze jeneralidade baixa fali ba komisaun atu diskute iha espesialidade kada artigu, ida-ne’e mós komisaun konvida entidade relevante relasiona ho matéra,” nia dehan.
entaun komisaun prosesa tuir rejimentu diskute formalidade no aprova hodi halo relatóriu diskusaun iha espesialidade haruka ba parlamentu nasionál aprova iha finál global. pn aprova tiha textu finál haruka fila-fali mai komisaun hodi halo redasaun finál tuir prazu hodi enkamiña ba prezidente parlamentu nasionál hafoin prezidente pn haruka ba prezidente repúblika promulga.
“prosesu to’o iha ne’e hotu ona ne’e tuir rejimentu ne’ebé entermu prosesual parlamentu la viola regra formál atu halo lei. entermu kompeténsia pn iha kompeténsia eskluziva atu halo lei responsabilidade pr tuir termu artigu 95 alínea “k”. agora, tribunál konsidera viola fali alínea “k” katak envez halo lei ida de’it nusa mak halo ketak fali prezidente repúblika ninian. maibé konstituisaun la obriga parlamentu nasionál atu halo responsabilidade kriminál órgaun soberania tuir artigu 95 alínea “k” halo hamutuk, tanba ne’e kompeténsia eskluzivu pn nian,” nia argumenta.
nune’e, nia argumenta tan katak komisaun la viola konstituisaun kona-ba inkonstituisionalidade formál, mezmu nune’e nafatin kumpre desizaun hosi tribunál mak rekursu ikus liu.
“tanba ne’e komisaun a la viola konstituisaun kona-ba inkonstituisionalidade formal ne’ebé ko’alia buat rua de’it prosesu ho kompeténsia. ne’ebé, prosesu komisaun kumpre no kompeténsia pn nian la viola, tribunál deklara inkonstituisionál formál ne’e fundamentasaun la forte ida. maibé ita tenke simu desizaun tribunál nian tanba konstituisaun mak dehan, tribunál desizaun ikus mak tenke simu. maibé ha’u lamenta deklarasaun tribunál la fundamenta loloos,” nia hateten.
parlamentu nasionál, tersa ne’e, halo aprovasaun iha finál globál proposta lei númeru 36/v(4ª) prosede primeira alterasaun lei númeru 24/2021, 24 novembru, ne’ebé prosede primeira alterasaun lei númeru 10/2004, 24 novembru, lei sistema saúde no aprova medida exesional temporáriu vijilansia sanitária resposta pandemia covid-19.
 pn altera lei sistema saúde iha jeneralidade
liu hosi diskusaun ne’e, pn halo aprovasaun iha finál globál ho votu a-favór 35, kontra 0 no abstensaun ida (1).
“nune’e proposta lei númeru 36/v(4ª) ho alterasaun sira hotu aprovadu,’’ prezidente parlamentu nasionál, deputadu aniceto longuinhos guterres lopes, deklara liu hosi plenária, tersa ne’e.
ho aprovasaun ne’e komisaun f trata asuntu saúde, seguransa sosiál no igualidade jéneru sei halo redasaun finál hafoin envia ba prezidente repúblika hodi promulga ka veta tuir kompeténsia ne’ebé iha.
iha diskusaun ne’e deputadu proponente felix da silva, maria barreto, ernesto dudu, cidalia mesquita ho helena belo, aprezenta proposta haat ba alterasaun.
proposta númeru 1 ho alterasaun iha artigu 1, aumenta tan alinéa a (prorogasaun vijénsia), vijensia artigu 3 lei númeru 24/2021, 19 novembru, proroga ba periódu loron 120, laiha prezuiju renovasaun foun.
proposta númeru 2, ho proposta alterasaun artigu 1 objetu, prezente lei determina renovasaun medida exesional no temporáriu vijilánsia sanitária responde pandemia covid-19 aprova hosi lei númeru 24/2021, 19 novembru, ne’ebé ho justifikasaun indika forma objetiva ba objetu lei konforme determina mellora regra lejístika.
proposta númeru 3 alterasaun artigu 2 (entrada em vigor), prezente lei tama iha vigór iha loron tuir mai hosi nia publikasaun.
proposta númeru 4 ba alterasaun ba títulu no preamblu lei ho nia justifikasaun propoin altera títulu proposta lei númeru 36/v (4ª) ho maneira evidénsia nia objetivu eskluzivu propogasaun períodu vijénsia dispostu iha artigu 3 lei númeru 24/2021, 19 novembru.
propoin altera preamblu ho forma reflete ratio lejislativa estebelese hahú lei númeru 24/2021, 19 novembru, determina períodu vijensia loron 120 ba medida exesional no temporáriu ba kombate covid-19.
iha fatin hanesan, ministra saúde, odete maria freitas, hateten restrisaun ne’ebé deskreve iha lei ne’e tanba ba tuir organizasaun mundiál saúde (oms) to’o agora seidauk deklara katak timor-leste no nasaun sira iha mundu katak covid ramata ona.
tanba ne’e, ho aprovasaun lei ne’e prorogasaun atu implementa nafatin medida exesional temporáriu vijilánsia sanitária resposta ba prevensaun covid-19 hanesan distánsia sosiál no fizíku, sai hosi uma  uza máskara ho medida sira seluk hanesan iha aeroportu viajen hosi estranjeiru mai rai laran.
“mezmu iha implementasaun dezafiu maibé regra sira kontinua aplika nafatin tanba covid-19 ho tan virus foun omicron seidauk ramata,” nia hateten.
 ms propoin halo alterasaun lei sistema nasionál saúde
diretór jerál sekretariadu tékniku administrasaun eleitorál (stae), acilino manuel branco, hateten tinta indelevél 12.600 garafa sei uza ba eleisaun prezidensiál 2022 iha primeira volta no segunda volta nian.

 governu aprezenta kalendáriu tentativa realiza eleisaun prezidensiál iha 18 marsu
“tinta to’o ona timor-leste, ita halo preparasaun depois tempu badak parte programa nasaun unida ba dezenvolvimentu (pund) sei halo hand over ba iha stae no hosi tinta indelevél 12.600 ita uza ba eleisaun primeira volta no segundu volta nian tanba ho kuantidade ne’ebé boot ona,” diretór jerál stae ne’e hateten ba agência tatoli, iha nia knaar fatin caicoli, dili, segunda ne’e.
orsa ne’e daudaun, nia dehan, teknikamente stae sei halo preparasaun hela nune’e bele distribui ba munisípiu sira inklui rejiaun administrativa espesiál oé-cusse amebeno (raeoa).
diretór stae ne’e hateten, tinta 12.600 garafa no ninia utilizasaun ba kada garafa iha mililitru rihun 50 ho osan $360.000 ne’eb’e sosa iha dinamarka.
ida-ne’e halo no iha akordu entre governu timor-leste ho pnudd maibé governu mak tau osan no nia prsoesu akizisaun ho nia aprovizionamentu liuhosi pnud, no sasán hirak ne’e to’o ona iha timor-leste no iha tempu badak sei entrega ba stae.
tinta indelevél ne’e sei uza ba eleisaun nu’udar seguransa efetivu ida atu evita votante ne’ebé mak vota dubru.
entretantu, nia dehan, kona-ba materiál la’ós sensitivu ne’e stae haruka ba munisípiu sira maibé ba diáspora nian nia prosesu la’o ketak.
“depois iha loron 14 ka 15 marsu 2022 materiál sira sei transporta hotu ba munisípiu inklui diaspora. depois iha ne’ebá entre loron haat ka lima hodi halo verifikasaun no pakotemente halo nesesidade kada sentru ida-ida nian depois loron 18 marsu mak foin halo distribuisaun ba sentru votasaun ida-ida nian, nuen’e iha loron 19 tama ba prosesu eleisaun ka utiliza ba eleisaun,” nia dehan.
maibé bainhira proponente ba prezidente repúblika verifika hotu ona mak stae sei halo preparasaun ba ida-ne’e no to’o iha sesta (4/02) semana kotuk ne’e, stae konklui hotu ona proponente ka kandidatu prezidente repúblika (pr) hamutuk 10 hela rua maibé oras tan parese verifika hotu ona depois hein tan sira seluk.
 ci koordena ona ho stae kona-ba kobertura iha eleisaun prezidensiál
xefe departamentu reprezentasaun territoriál floresta planta indústria covalima, francisco sarmento, hateten floresta covalima hamutuk ho autoridade lokál selebra loron nasionál ai-kameli no floresta hodi kuda ai-kameli no mahoni hamutuk 556 iha postu administrativu tilomar, munisípiu covalima.

“ami selebra loron nasionál ai-kameli no floresta ne’e, ami kuda ai-kameli no mahoni hamutuk 556 iha área rezervada iha postu administrativu tilomar,” xefe departamentu reprezentasaun territoriál floresta planta indústria covalima, francisco sarmento, hateten ba agência tatoli liuhosi telefóníka, kinta ne’e
iha ámbitu selebrasaun loron nasionál refere, autoridade covalima kuda tipu ai-oan sira hanesan ai-mahoni no ai-kameli ne’ebé ho nia distansia 3×3 no nia luan área ektare 0,5.
razaun kuda ai-oan iha postu administrativu tilomar ne’e, tanba iha tinan 2005 kuda ona ai-oan iha rai ektare nen (6) entaun hakarak kontinua halo luan tan área ne’e hodi kuda ai-oan iha postu refere.
“ai-oan sira-ne’ebé ohin ami kuda ne’e, hosi floresta rasik ne’ebé implementa programa  viveiru kominitáriu iha postu administratativu suai vila nian prepara ona ai-oan 13.000 ne’ebé  durante ne’e distribui hotu ona ba toos-na’in sira no agora foti tan hosi postu administrativu fatululik,” nia dehan.
durante ne’e, floresta covalima prodús ai-oan iha postu administrativu mak hanesan postu administrativu fatumea ai-aon 11 000, fatululik 10.000, maucatar tuir trajetu loloos prepara de’it 10.000, zumalai prepara 20.000 no fohorem 20.000, ai-saria no ai-naa, mahuni no seluk tan.
“programa viveiru komunitária ne’e ho objetivu atu fasilita ita-nia toos-na’in sira iha plantasaun rasik no bele hamatak ita-nia rain. iha tempu bailoron, ita susar asesu bee-moos hodi fó impaktu ba mudansa klimátika,” nia hateten.
 map viqueque sei kuda ai-kameli oan 566.000 iha suku uma-uain kraik
direitór jerál sekretariadu tékniku administrasaun eleitorál (stae), acilino manuel branco, husu autoridade lokál atu fó apoiu másimu ba prosesu eleitorál liu-liu iha sentru votasaun paralelu no ninia mekanizmu sira.
eleisaun atu susesu ne’e mós la’ós dependénsia de’it ba órgaun eleitorál sira tanba prosesu eleitotrál ne’e mós involve sidadaun sira no presiza involementu hosi xefe suku no xefe aldeia sira oinsá mak bele garante sidadaun nia direitu votu iha eleisaun.
diretór jerál stae, acilino manuel branco. antónio ‘dasiparu’ gonçalves.
“ohin ita konvida autoridade lokál iha kapitál dili tanba ami sei implementa prosesu ne’ebé foun mak sentru votasaun paralelu nia mekanizmu sira-ne’e, sei involve entidade relevante hanesan komisaun funsaun públika, ministériu edukasaun juventude no desportu (mejd), ministéiru ensinu superiór siénsia no sekretáriu estadu ambiente no kultura (seak) inklui xefe suku sira,” diretór jerál stae hatete ba jornalista sira, iha salaun laline, cne, dili.
sorumutu ida-ne’e ho intensaun oinsá atu garante implementasaun prosesu sentru votasaun paralelu ho susesu presiza halo sensibilizasaun depois apoiu órgaun eleitorál, nune’e sidadaun sira hatene nia mekanizmu oinsá bele partisipa hodi ezerse sira-nia direitu votu iha tempu eleisaun.
prezidente comissão nacional de eleição (cne-sigla portugés), josé agostinho da costa belo, informa estabelesimentu sentru votasaun paralelu ne’e atu fó atendimentu ba sidadaun sira-ne’ebé maihosi munisípiu liu-liu estudante sira-ne’ebé hela iha dili inklui sira-ne’ebé akompañia moras iha ospitál no negosiante sira.
prezidente cne, josé agostinho da costa belo. antónio ‘dasiparu’ gonçalves.
tanba, tuir nia, iha tempu eleisaun iha posibilidade eleitór sira atu la fila ba sira-nia fatin tanba situasaun transporte no haree mós ba kestaun ekonomia, entaun lei ne’e fó solusaun atu sira bele rejistu iha dili ne’ebé mak stae ho cne prepara ona hodi fasilita sira.
“ida-ne’e ami halo atu evita asidente ne’ebé mak akontese iha períodu kotuk. maibé ninia prosesu ne’e sei liuhosi xefe suku no reitór ensinu superiór sira iha dili tanba estudante sira,” nia dehan.
sentru votasaun paralelu ne’ebé sei estabelese iha dili ne’e, inklui ona iha sentru votasaun hamutuk 1.200 iha territóriu nasionál no iha diáspora.
stae identifika ona sentru votasaun paralelu iha fatin tolu (3) ida dili laran mak sei stabelese sentru votasaun paralelu iha stm becora ne’e atende eleitór parte leste, ida iha eis finansa caicoli ne’e atende eleitór parte sentrál nian no parte oeste mak estabelese entre edisfísiu inap no arte moris ne’ebé sei atende eleitór parte oeste nian.
antes ne’e, iha loron 14 fulan-jullu tinan 2021 prezidente repúblika, francisco guterres ‘lú olo’, promulga ona alterasaun daneen ba le eleitorál ba prezidente repúblika, númeru 7/2006, 28 dezembru, ne’ebé hato’o hosi parlamentu nasionaál, liuhosi dekretu númeru 44/v.
dekretu hosi parlamentu nasionál (pn) nakfilak ba lei bainhira prezidente repúblika promulga no publika iha jornál repúblika.
lei eleitorál ba prezidente repúblika aprova iha parlamentu nasionál iha 28 juñu 2021 no prezidénsia repúblika simu iha 6 jullu 2021, prezidente repúblika promulga iha 12 jullu 2021 no públika iha jornál repúblika.
 eleisaun prezidensiál 2022: sentru votasaun 1200 no paralelu tolu
alterasaun artigu 31-a (sentru votasaun paralelu):

sentru votasaun paralelu ne’e sentraliza iha kapitál nasaun nian, destinada ba eleitór inskritu sira iha unidade jeográfika resensiamentu ne’ebé lokalizada fora hosi munisípiu dili, ne’ebé hetan impedimentu, ho razaun médika, eskolár ka ezersísiu funsaun públika, bainhira dezloka ba lokalizasaun ne’ebé de’it iha sentru votasaun sira.
bele mós vota iha entros de votasaun paralelu iha kualkér eleitór seluk ne’ebé inskritu iha unidade jeográfika resensiamentu lokaliza fora hosi munisípiu dili, dezde justifika impedimentu iha dezlokasaun ba lokál ne’ebé estabelese sentru votasaun.
estabelese sentru votasaun paralelu tolu, ida ba eleitór ne’ebé resensia iha munisípiu lautém, baucau on viqueque, ida ba eleitór sira-ne’ebé resensia iha munisípiu manatuto no liquiçá, aileu, ermera no postu administrativu ataúro, no ida ba eleitór inskritu iha munisípiu ainaro, bobonaro, covalima, manufahi no rejiaun administrativa espesiál oé-cusse amebeno (raeoa).
kada sentru votasaun paralelu só bele funsiona ho mínimu rejista eleitór atus-ida.

artigu 31-b (inskrisaun iha sentru votasaun paralelu):

eleitór ne’ebé atu vota iha sentru votasaun paralelu, rejista ho entidade saúde, edukasaun ka komisaun funsaun públika, konforme trata ema ida moras, estudante ka dosente, funsionáriu ka ajente públiku.
eleitór sira seluk, ne’ebé refere iha númeru anteriór, ne’ebé que pretende vota iha sentru votasaun paralelu, aplika hosi stae.
stae fixa no anúnsia publikamente data inísiu no termina períodu rejistu refere iha númeru anteriór.
entidade referida iha númeru 1 haruka ba stae kona-ba lista eleitór sira-ne’ebé rejista ona, iha loron seguinte hodi termina períodu rejistu.
stae elabora lista eleitór hosi kada sentru votasaun paralelu.
eleitór inskritu iha sentru votasaun paralelu elimina hosi lista eleitór unidade geojráfika resensiamentu iha-ne’ebé rejista.
inskrisaun iha sentru votasaun paralelu vale apenas ba eleisaun subsekuente.
governu bele, iha sede regulamentasaun, adota medida seluk kona-ba prevensaun fraude, dezignadamente inutilizasaun kartaun eleitór, hafoin ezerse direitu votu.

 eleisaun prezidensiál 2022: sentru votasaun 1200 no paralelu tolu
 xefe estadu maiór falintil-forsa defeza timor-leste (f-fdtl), komodoro, donaciano costa gomes pedro “klamar fuik”, husu ba estadu no governu timor-leste atu valoriza ba sidadaun portugál sira ne’ebé hola inisiativa organiza ró lusitânia  espresso ho “misaun paz em timor”
“ha’u rekomenda ba iha ita nian estadu bele hanoin oinsá mak fó rekoneisementu no onra ba sira ka fó medalla ba sira, hanesan ita nian estadu atribui ba solidaridade internasionál sira hotu  ne’ebé kontribui ba ita-nia luta libertasaun nasionál. nune’e sira bele rai iha sira nian memoria pesoál katak sira mós kontribui ba ita nia luta ba ukun rasik an,” komodoro pedro klamar fuik hateten ba jornalista sira iha santa-cruz-dili, sesta ne’e.
komodoro pedro klamar fuik hato’o kestaun ne’e, bainhira komemora memória misaun ba pás iha timor ho ró lusitânia espresso ba tinan 30 ho nia kolega sidadaun portugál na’in-tolu, sesta ne’e, liuhosi presta omenájen iha semitériu santa-cruz dili.
tanba, iha loron 11 marsu 1992, sidadaun portugál inklui ativista no jornalista-sira ho inisiativa hala’o movimentu solidaridade internasionál ho misaun pás iha timor ne’ebé hala’o viajén ho ró lusitânia espresso husi portugál mai timor-leste (provínsia ba da-27 indonezia ka timor-timur).
sidadaun portugés kuaje ema 120 kompostu hosi ativista no jornalista mai ho ró lusitânia  atu lori misaun pás mai timor-leste liuliu lori ai-funan atu fó solidaridade ba timór-oan ne’ebé mate iha masakre santa-cruz, loron 12 novembru 1991.
razaun sidadaun portugés sira ne’e viájen ho ferryboat ne’e mai timór, bainhira akompaña públikasaun masakre hosi jornalista saudozu max stahl, kona-bá situasaun funu iha tl liuliu masakre santa-cruz iha 12 novembru 1991.
momentu ne’e marka iha partisipante sira nia memória. bainhira hahú dadeer loron 11, ró ida ne’ebé hakbesik ba lusitânia expresso hahú komunikasaun, hodi hatete: “ne’e papa kilo alfa india. ró funu indonéziu nian. imi agora iha bee teritoriál sira indonéziu nian”.
ho jornalista, estudante no individualidade sira hamutuk atus resin, inklui eis-prezidente portugés antónio ramalho eanes, iha ró laran, ró portugés ne’e fila ba austrália, hafoin rui marques desidi katak hanesan dalan úniku hodi imajen sira blokeiu hosi mariña indonéziu bele fó sai iha nível internasionál.
“ami iha ró laran ema ativista, jornalista-sira no timór-oan ha’u mesak, ami to’o tasi klaran atu besik tasi timór, militár indonézia la autoriza ami atu tama no ami iha de’it ró laran hodi fila-fali ba iha darwin-austrália,” xefe estadu forsa armada ne’e fó lembra.
nune’e, ai-funan sira so’e ba tasi no liutiha tinan 29, membru balun misaun nian konsege kumpre ideia hosi inisiativu hodi fó omenajen ba vítima sira hosi masakre nian, iha díli.
“ha’u honoin akontesimentu masakre santa-cruz ne’e, intesifika apoia solidaridade internasionál, hodi ajuda oinsa bele solusiona problema timór ho lalais no ho tulun sira ne’e, ohin ita to’o hetan ita nian independensia,” xefe estadu maiór jenerál forsa armada ne’e haktuir.
iha fatin biban hanesan, antónio sampaio dehan nuudar jornalista ne’ebé akompaña direta ró lusitânia espresso atu halo misaun pás iha timor hodi solidarida ba joven sira ne’ebé mate iha masakre santa cruz 12 novembru 1991.
“ha’u haree no rekoñese momentu ne’e situsaun timór difisil tebes tanba presegisaun ne’ebé militár indonézia halo ba timor iha momentu ne’e ba. ami iha momentu ne’e militár indonézia la autoriza tama mai timór ho ró lusitânia, ami kuase ema nain 120 iha de’it ró laran, ha’u konsege hakarek tiha notisia kona-ba situsaun timór nian no kona-ba situsaun ró lusitânia  rasik,” nia afirma.
ministru asuntu parlamentár no komunikasaun sosiál (mapkoms), francisco martins da costa pereira jerónimo, informa tinan ne’e mapkoms loke hikas konkursu ba konstrusaun edifísiu agência tatoli institutu públiku (tatoli,  i.p) no rádio e televisão timor–leste, empreza públiku (rttl, e.p) tanba empreza ne’ebé antes ne’e manan konkursu deziste ona.
 cafi aprova prosesu aprovizionamentu konstrusaun edifísiu tatoli,ip-rttl,ep
“iha tempu ne’ebá, estudu viabilidade ne’e kompañia ida mak manán maibé la konsege halo estudu, tanba kompañia ne’e rasik nia peritu sira iha tiha rai-li’ur. entaun, iha fulan liubá ami reuniaun iha cafi husu atu re-konkursu maibé kansela no agora atu halo konkursu foun hodi hetan kompañia ida atu halo servisu ne’e lalais,” francisco martins da costa pereira jerónimo hateten ba agência tatoli, iha palásiu governu, dili, kuarta ne’e.
prosesu loke fali konkursu foun ne’e, daudaun tama ona iha komisaun nasionál aprovizionamentu (cna, sigla portugués) hodi hetan kompañia foun.
“tanba, ami hakarak prosesu ne’e lalais iha fulan hirak nia laran. se dehan iha tinan ikus ne’e seidauk bele implementa, maibé tinan oin mai ita bele halo ona lansamentu ba prosesu primeira pedra. tanba nia problema agora ne’e mak estudu viabilidade seidauk halo, tanba kompañia ne’e diziste, entaun tenke halo fila–fali ho kompañia foun,” governante ne’e afirma.
kona–ba orsamentu estabelesimentu ba edifísiu agência tatoli no rttl, nia akresenta, orsamentu ba estudu viabilidade ho montante $200.000-resin, enkuantu ba konstrusaun edifísiu ba agência tatoli, i.p no rttl, e.p hamutuk millaun $5.
entretantu, konstrusaun edifísiu ba agência tatoli, i.p no rttl, e.p ne’e, governu liuhosi ministériu asuntu parlamentár no komunikasaun sosiál (mapkoms) sei halo iha ai–mutin. enkuantu, kompania ne’ebe antes manán ona iha konkursu ne’e mak detile hosi malázia.
 primeiru ministru, taur matan ruak, hateten nia parte sei permite membru governu ne’ebé hakarak rezigna-an hosi nia kargu tanba nomál iha prosesu governasaun iha país demokrátiku.
“ha’u hanoin ne’e di’ak liu, iha dinámika prosesu dezenvolvimentu no prosesu governasaun ne’e di’ak.  se ita boot sira haree prezidente repúblika de’it nia mandatu mós tinan lima. uluk ha’u prezidente atu halo distituisaun mai ha’u ka impeachment. ne’ebé kuandu tempu to’o ita ba ita tenke simu ida ne’e ho naturalidade,” pm taur hateten iha kuartél jerál f-fdtl, fatuhada-dili, kinta ne’e.
 kondisaun saúde, ministru justisa manuel cárceres husu lisensa ba pm
xefe governu hato’o asuntu ne’e hodi responde pergunta jornalista sira kona-ba informasaun ne’ebé espalla iha públiku katak membru governu balun atu submete karta rezignasaun. 
nune’e, xefe governu ne’e konsidera normál  tanba iha mundu ka nasaun balun nian membru governu ou primeiru ministru ne’ebé la to’o fulan tolu tuun fali hosi nia kargu. tanba ne’e prosesu sira hanesan ne’e normál ka naturalmente iha país demokrátiku sira.
“agora, ita mak tenke preparadu atu simu buat sira ne’e ho naturalidade labele hanoin fali prosesu ne’e buat ida que iha mundu seluk ita la toman no preokupa,” xefe governu akresenta.
hatan kona-ba membru governu nain hira mak hatama ona karta rezignasaun, pm taur rejeita hodi la fo komentáriu ba kestaun ne’e.
“ha’u ohin mai partisipa iha palestra ne’e, tuir loloos imi husu ida ne’e, agora imi lori tama ha’u ba fali kestaun seluk, ita hein tempu seluk mak ha’u ko’alia ida ne’e,” eis prezidente repúblika ne’e klarifika.
entretantu, iha segunda (28/02), ministru justisa (mj), manuel cárceres da costa, hato’o ona pedidu informál ba primeiru-ministru (pm), taur matan ruak, katak sei husu lisensa hodi deskansa tanba kondisaun saúde.
governante ne’e dehan husu autorizasaun ba primeiru-ministru atu fó tempu hodi deskansa oituan to’o rekupera tiha mak haree took fali serbisu saida mak bele halo tanba labele avansa bebeik ho moras hodi prejudika serbisu.
“sesta (ohin) mak ita haree took tanba agora ne’e ha’u sei ministru hela,” ministru justisa, ne’e hateten ba agência tatoli, kuarta ne’e.
maski nune’e, governante ne’e seidauk relata bainhira mak sei hahú lisensa no to’o loron hira tanba sei bazeia ba atestadu médiku, hafoin ne’e sei halo pedidu formál ba xefe ezekutivu.
ba kestaun ne’e, ministru garante serbisu ministériu nia sei la’o normál tanba sei substitui serbisu hosi vise-ministru justisa, josé edmundo caetano.
 manuel cárceres halo mudansa ba kargu xefia iha mj
klibur profesionál edukasaun (kpe), iha domingu ne’e, deklara hodi fó apoiu ba kandidatura prezidente repúblika periodu 2022 to’o 2027, armanda berta dos santos atu sai prezidente repúblika hodi ukun nasaun no povu tuir konstituisaun rdtl.
prezidente klibur profesionál edukasaun, teodoro soares, hateten sira fó apoiu ba kandidatu pr armanda berta dos santos, tanba konsidera feto ida ne’ebé iha kapasidade intelektuál atu lidera nasaun.
notísia relevante :armanda berta kandidata an ba pr hametin estadu direitu demokrátiku
“ami klibur pofesionál edukasaun hahú hosi nasionál to’o aldeia hanesan hosi lopaloos to’o oé-cusse ami konsidera armanda berta dos santos merese sai prezidente repúblika periodu 2022-2027,” nia hateten durante konferénsia imprensa iha salaun esperansa delta dili.
tuir nia armanda berta dos santos, feto ida simples no iha vontade atu luta kontra violénsia doméstika iha timor-leste.
“ita mai atu lori pas no estabilidade, unidade nasionál hametin seguransa no hametin relasaun esterna di’ak ho nasaun vizinu austrália, indonezia, asean no komunidade país língua portugés (cplp, sigla portugés),” nia tenik.
tuir konstituisaun rdtl artigu 74.o (definisaun)
1. prezidente-repúblika maka xefe-estadu, símbulu no garantia independénsia nasionál no unidade estadu nian, no instituisaun demokrátika sira-nia funsionamentu regulár .
2. prezidente-repúblika maka komandante a’asliu forsas armadas nian.
no iha artigu 75.o (elejibilidade)
1. bele tuir kandidatura ba prezidente repúblika sidadaun timoroan sira-ne’ebé, iha ilas hotu tuirmai ne’e:
 a) sidadaun nanis;
b) iha tinan mínimu 35;
c) ho kapasidade di’ak;
d) ne’ebé hetan proposta husi sidadaun hili-na’in mínimu nain rihun lima.
2. prezidente-repúblika kaer mandatu to’o tinan lima nia laran no ninia knaar remata wainhira prezidente foun simu pose.
3. prezidente-repúblika nia mandatu bele hetan renovasaun dala-ida de’it.
notísia relevante :kandidata armanda berta hahú rejista iha tr
kandidatu prezidente repúblika periódu 2022-2027 ho númeru sorteiru 6, francisco guterres ‘lú olo’, hateten sei kontinua promove diálogu ho parte hotu atu bele diskute problema ruma liga ba nasaun nian hodi lori dezenvolvimentu  ba povu tomak iha timor-leste.
“bainhira povu fó fiár sai prezidente repúblika mak ha’u hakarak promove diálogu permanente nafatin ho órgaun soberania sira seluk, partidu polítiku no lidér sira karik iha diferensa polítika no hanoin sei buka nafatin atu rezolve,” kandidatu lú olo hateten iha intervensaun bainhira lansa sede nasionál ba nia kandidatura iha luz klarita, segunda ne’e.
atuál prezidente repúblika ne’e hateten, durante mandatu besik tinan haat ho balun hala’o ona diálogu balun susesu no balun la susesu maibé vontade ninian sei la lakon, nune’e iha re-kandidata an bainhira nafatin hetan fiar hosi povu mak kontinua promove diálogu ho parte hotu halibur sira-nia hanoin hamutuk fó liman ba malu lori dezenvolvimentu nasaun nian ba oin.
“importante mak problema nasaun nian tenke trata hanesan problema nasaun nian la’ós ba fali partikulár,” nia dehan.
nia mós sei kumpre de’it konstituisaun ho lei sira no la hakruk ba votante partidu ida-nian, no kompeténsia pr ida mak promulga ba veta lei ne’ebé hosi parlamentu nasionál ka dekretu lei hosi governu.
lú olo, dehan hanesan durante ne’e lei sira-ne’ebé parlaementu nasionál (pn) haruka ba nia parte balun veta hodi haruka fila hodi hadi’a tanba lei ida tenke serve ba povu uza rasionál nune’e bele promulga.
nu’udar komadante forsa armada, nia hateten, durante ne’e halo tiha ona buat balun hanesan liuhosi lejislasaun parlamentu nasionál no governu haruka ba prezidente repúblika atu moderniza ita-nia forsa armada iha kontextu estratéjiku defeza seguransa, ne’ebé hanesan timor-leste nasaun indepedente bele ki’ik.
nune’e, liuhosi konseitu estratéjiku hahú daudaun atu oinsa moderniza no mudansa ne’ebé halo ba titulár no ierárkia militár akontese liu-ba pasu importante ida, tan ne’e instituisaun forsa armada konta nafatin bainhira karik eleitu ba períodu tinan lima mai kontinua fó prioridade.
iha mandatu mai sei hamutuk ho governu no pn fó hanoin uzu rasionál ba fundu mina-rai hanesan fonte prinsipál oinsá harii ekonómia baze presiza ba duni povu.
tan ne’e, nia promete sei sai xefe estadu ba povu tomakhodi garante pás no estabilidade hodi hala’o dezenvolvimentu iha timor-leste.
prezidente repúblika iha lejitimidade direta no relasaun instituisionál ho pn no governu, no klaru pr iha nia kompeténsia rasik atu hola desizaun saida de’it ba estadu.
xefe estadu, rekuñese durante mandatu besik tinan haat bo balun simu dezafiu bele klasifika ba aspeitu tolu hanesan, ida mais polítiku, pandemia covid-19 no dezastre naturál 04 abríl 2021.
“hanesan durante pandemia iha timor-leste desizaun estadu prezidente repúblika dekreta estadu emerjénsia hodi salva povu,” nia dehan.
besik kompleta mandatu ba tinan lima, francisco guterres hateten dala ida tán atu kandidata fila-fali sente kontente tanba sai hosi dezafiu ida atu la’o hamutuk dala ida tan ho povu.
iha konstituisaun rdtl, artigu 74 (definisaun), iha alinéa 1 hateten prezidente repúblika mak xefe-estadu, simbolu no garantia independénsia nasionál no unidade estadu nian, no instituisaun demokrátika sira-nia funsionamentu regulár,
iha alinéa 2 haktuir, prezidente repúblika mak komandante aas liu forsa armada nian.
iha artigu 75 (elejibilidade), iha alinéa 1  haktuir  bele tuir kandidatura ba prezidente repúblika sidadaun timor-oan sira-ne’ebé, iha ilas hotu tuir mai ne’e:

a) sidadaun nanis;
b) iha tinan mínimu 35;
c) ho kapasidade di’ak;
d) ne’ebé hetan proposta husi sidadaun hili-na’in mínimu nain rihun lima.

iha alinéa 2 hateten prezidente-repúblika kaer mandatu to’o tinan lima nia laran no ninia knar ramata bainhira prezidente foun simu pose.
alinéa 3 haktuir prezidente repúblika nia mandatu bele hetan renovasaun dala-ida de’it.
artigu 76 (eleisaun), iha alinéa 1 hateten atu sai prezidente repúblika sei hili tuir sufrájiu universál, livre, diretu, sekretu no ida-idak.
iha alinéa 2 dehan eleisaun prezidente repúblika nian banati tuir sistema manán ho votu barak liuhosi votu hotu-hotu ne’ebé válidu, la sura votu ne’ebé la válidu.
alinéa 3 haktuir bainhira kandidatu sira hetan votu hanesan, sei hala’o fali eleisaun dala ida tan, liu tiha loron tolu nulu (30) hosi loron votasaun ida foin liubá kotuk.
iha alinéa 4 hateten, iha eleisaun daruak, kandidatu na’in-rua ne’ebé hetan liu votu no la hasai sira-nia kandidatura mak bele tuir.
diretór jerál sekretaraidu tékniku eleitorál (stae), acilino manuel branco, hateten stae komunika ona ho ministru negósiu estranjeiru no kooperasaun (mnek) atu kontinua apoia no halo preparasaun ba fatin votasaun iha diáspora liu-liu iha austrália.

 eleisaun prezidensiál 2022 iha austrália sei hein desizaun hosi tr
“ita komunika ona ba vise-ministru negósiu estranjeiru no kooperasaun katak tenke kontinua fó apoiu stae atu komunika embaixada iha canberra-austália atu kontinua halo preparasaun iha ne’ebá to’o ekipa téknika transporta materiál eleisaun nian ba austália,” acilino branco hateten ba agência tatoli, iha resintu palásiu governu, kuarta ne’e.
tuir planu, iha loron 14 fulan-marsu tinan 2022 ne’e, governu timor-leste sei transporta materiál eleisaun ba iha diáspora liu-liu iha austália, tanba embaixada iha canberra informa katak voo hosi país seluk tama normal ona.
“ita simu informasaun hosi ita-nia embaixada iha canberra katak voo hosi país seluk tama normál ona tanba ida-ne’e mak ita ajusta ho ita-nia kalendáriu ne’ebé ita sei transporta materiál ba diáspora iha loron 14 marsu, nunue’e ita halo preparasaun di’ak liután,” nia dehan.
se to’o tempu atu transporta materiál eleisaun ba diáspora mak voo mai dili ba austrália defisil uitoan entaun altenativu seluk mak tenke liuhosi fronteira depois sei liuhosi indonézia.
“ita esforsu nafatin atu garante sidadaun sira iha estranjeiru liu-liu iha austrália ne’ebá ne’e tenke ezerse sira-mia votu,” nia dehan.
proposta orsamentu jerál estadu (oje) 2022 ba despeza públika akumula hosi reseita doméstika.
 “levantamentu fundu petrolíferu sei finansia 62,2% ba despeza públika, ne’ebé finansiamentu ba despeza estadu sei asegura ho parsiál hosi reseita doméstika sira ne’ebé tau-hamutuk ona ho valór millaun $150,” primeiru-ministru (pm), taur matan ruak, hateten iha ámbitu debate faze jeneralidade, iha sala plenária parlamentu nasionál (pn), kuarta ne’e.
integrasaun saldo kaixa tezouru no rejiaun administrativa espesiál oé-cusse ambeno (raeoa) no zeesm kontabiliza millaun $415 hodi selu empréstimu to’o limite millaun $50, ba doasaun, eransa no legadu  kalkula ona ba millaun $15 no ho apoiu diretu rua ba orsamentu ne’ebé asume hosi uniaun europeia millaun $  no governu australianu ho valór millaun $6,6.
“fundu petrolíferu hanesan bensaun ida mai país, maibé oras ne’e atu aborda ho seriedade, ho meiu seluk hodi hetan reseita, atu garante katak ita iha rekursu  atu finansia implementasaun objetivu nasionál sira,” nia akresenta.
pm rekoñse, governu tenke hasa’e investimentu loloos no hamenus despeza esensiál, hodi limita despeza ho funsionamentu administrasaun públika, saláriu, viatura, viajen, catering no kapitál menór sira.
“maski ho redusaun 17% iha orsamentu, défise públiku sei kontinua atu finansia liuhosi levantamentu anuál fundu petrolíferu ne’ebé a’as liu fali rendimentu rendimentu sustentável estimadu (rse),” nia tenik.
husi tinan 2009 to’o ohin loron, kada tinan foti osan hosi fundu ne’e, reprezenta maizumenus 5% hosi rikeza petrolífera no iha sorin seluk, rse prevee ho 3%, ne’ebé rse ba tinan fiskál oinmai kalkula ona ho valór millaun $554.
totál rikeza petrolífera fundu petrolíferu iha loron 01 janeiru 2021 atinje ona valór biliaun $18,289 no prevee katak iha janeiru 2022 sei atinje valór totál biliaun $18,469.
iha proposta orsamentál tinan 2022 ne’ebé aprezenta ba pn, governu propoin hasai biliaun $1,042 fundu petrolíferu, ne’ebé valór ne’e ultrapasa rse ho totál millaun $488.
empréstimu ne’ebé governu foti liuhosi instituisaun finanseira internasionál sira hanesan banku mundiál no banku dezenvolvimentu aziátiku, utiliza beibeik ona hodi finansia projetu-xave investimentu iha infraestrutura no kontinua sai solusaun ba finansiamentu alternativa sustentável iha fundu petrolífera, hodi fó taxa jurus ne’ebé di’ak ba estadu no períodu karénsia ne’ebé boot.
to’o tinan 2021 nia rohan, dívida públika ne’ebé akumula ona reprezenta 18,9% hosi produtu internu brutu (pib) nasionál, ne’ebé finansiamentu atu garante selu fali empréstimu esternu konsesionál sira iha tinan 2022, sei iha valór millaun $50,8, ho limite másimu ne’ebé propoin millaun $410 ba subskrisaun empréstimu esternu foun.
“objetivu polítika ida-ne’e mak atu estimula diversifikasaun no kreximentu atividade ekonómika fundamentál ba país ne’e, nune’e atu kontribui ba kreximentu ekonómiku inkluzivu no atu hamenus kiak,” pm subliña.
kandidatu independente na’in-hitu (7) ne’ebé kandidata an ba prezidente repúblika períodu 2022-2027, sesta ne’e, halo protesta ba órgaun eleitorál hanesan cne no stae ligadu ho preparasaun ba eleisaun prezidensiál 2022.

porta voz kandidatu independe sira, maria helena lopes de jesus pires, hateten sekretariadu tékniku administrasaun eleitorál (stae) la halo atualizasaun ba lista votante sira iha kadernu eleitorál nian iha sentru votasaun paralelu sira-ne’ebé governu estabelese iha munisípiu dili.
tanba, nia dehan, kandidatu independente sira hetan informasaun katak votante balun buka ba atualiza sira-nia informasaun, maibé ofisiál sira iha stae haruka fila de’it no bainhira ba fali konfima dehan rejistu taka tiha ona.
“ida-ne’e falta preparasaun ba eleisaun prezidensiál ba eleitór sira no laiha informasaun klaru no asesível ba ema hotu. iha informasaun katak votante balun liu-liu estudante sira, tanba bainhira ba rejista iha sentru votasaun paralelu nian, ofisiál stae nian hateten ba sira katak sei halo ko’ak sira-nia kartaun eleitorál. ho hanoin katak sira-nia kartaun eleitorál ne’e importante, sira la konkorda atu halo ko’ak sira-nia kartaun no nu’udar konsekuensia, sei labele ba vota,” porta voz kandidatu pr independente ne’e hateten ba jornalista sira, iha edifísiu apheda, fatuhada, dili, sesta ne’e.
preparasaun ne’ebé la natón ne’e sei prejudika votante barak, tanba sira sei labele ezerse sira-nia direitu ba vota. votante sira-ne’ebé hetan efeitu hosi fallansu ida-ne’e hanesan timor-oan sira-ne’ebé maka foin ba austrália no sira-ne’ebé ho rezidénsia permanente iha austrália maibé iha 2017 ba oin sira tuir eleisaun iha timor-leste.
bainhira la atualiza kadernu eleitorál, sira mós labele vota iha austrália no nune’e mós votante sira iha reinu unidu, (inglaterra, paizes de gales, irlanda do norte no eskosta) ne’ebé foin bá ka sira-ne’ebé uluk ona iha ne’ebá maibé la halo resensiamentu iha tinan 2018.
“ida-ne’e hatudu indikasaun prátika sosa votu, tanba kandidatu independente sira hetan informasaun katak iha ema balun ne’ebé reprezenta kandidatu balun la’o iha bairru sira hodi fahe osan ba votante sira, ho kompromisiu atu vota ba kandidatu ne’ebé sira reprezenta,” porta-voz ne’e haktuir.
milena pires hateten, prátika ida-ne’e sei indevidamente influénsia votante sira-nia eskolla, no halo ema tauk atu hili tuir sira-nia hanoin rasik.
bazela ba informasaun sira-ne’e kandidatu independente sira husu ba stae atu hala’o loloos ninia knaar iha parte prosesu eleitorál ne’e, nune’e mós 
komisaun nasionál eleisaun (cne-sigla portugés) atu hala’o ninia knaar supervizaun loloos no ho firmeza no imparsialidade.
husu mós ba kandidatu sira hotu, atu garante prasesu eleitorál ida-ne’ebé respeita sidadaun hotu-hotu nia direitu no kandidatu independente ida-idak nia apoiante sira, atu mantein espíritu demokrátiku no tolerante hodi la monu ba provokasaun no prátika sira-ne’ebé kontra prátika demokrásia nian.
“kandidatu independente sira kompromete atu kaer metin nafatin paktu unidade nasionál ne’ebé sira asina hamutuk iha 28 fevereiru 2022 liubá,” nia dehan.
kandidatu independente sira hanesan kandidata pr ho númeru sorteiu ida (1) isabel da costa ferreira, kandidata ho númeru sorteiu tolu (3) maria ângela freitas, kandidatu hjo númeru sorteiu haat (4) rogério lobato, kandidata ho númeru sorteiu hitu (7) maria helena lopes de jesus pires, kandidatu ndependente ho númeru sorteiu 11 constâncio pinto, kandidatu independente ho númeru sorteiu 12 virgílio da silva guterres no kandidati independente ho númeru sorteiu 10 antero benedito
prezidente repúblika, francisco guterres lú olo, husu polísia nasionál timor-leste (pntl) atu hala’o knaar hodi asegura seguransa iha ámbitu eleisaun prezidensiál 2022, hahú hosi prosesu kampaña eleitorál to’o data eleisaun ho imparsialidade

 tr ofisializa númeru sorteiu ba kandidatu pr 2022-2027
“prezidente repúblika husu nafatin servisu buat ida imparsiál ne’e, importante atu asegura buat hotu la’o di’ak,” komandante jerál pntl, komisáriu faustino da costa, hateten ba jornalista sira hafoin ramata sorumutu ho xefe estadu, iha palásiu prezidensiál nicolau lobato, bairru pite, dili, kinta ne’e.
komisáriu pntl relata, situasaun seguransa iha territóriu nasionál la’o di’ak no nia aprezenta preparasaun pntl to’o iha ne’ebé, no koordenasaun halo nusa hodi asegura seguransa ba iha eleisaun prezidensiál ne’ebé sei realiza iha 19 marsu 2022.
“ita preparadu sei koloka rekursu másimu membru pntl hotu-hotu, hahú hosi kampaña eleitorál to’o eleisaun,” nia hateten.
daudaun ne’e membru pntl efetivu iha territóriu nasionál hamutuk 4014, ne’ebé prontu atu asegura eleisaun prezidensiál 2022 hodi bele hetan susesu.
tuir konstituisaun repúblika demokrátika timor-leste (krdtl) artigu 147 (polísia no forsa seguransa sira), iha alinéa 1 hateten polísia sei defende legalidade demokrátiku no garante sidadaun sira-nia seguransa internu maibé sira labele iha partidu polítiku.
alinéa 2 haktuir, prevensaun kriminál tenke hala’o ho respeitu ba direitu umanu; no alinéa 3 hateten lei mak sei harii rejime ba polísia no mós forsa seguransa seluk.
 stae sei esforsu realiza eleisaun prezidensiál iha austrália 
governu liuhosi vise-ministru administrasaun estatál (mae), lino de jesus torrezão, inaugura uma kbiik laek (ukl) tolu (3) iha suku lour, aldeia laegatal, postu administrativu zumalai, munisípiu covalima.

“ha’u mai iha ne’e atu inaugura uma kbiit laek no atu haklaken lian ba benefisiáriu sira katak, kbiit governu no estadu nian mak hodi haree nia komunidade sira bele hetan uma ida-ne’ebé mak dignu,” lino de jesus torrezão hato’o liuhosi nia diskursu ne’ebé agência tatoli asesu, kuarta ne’e.
governante ne’e hateten, durante tinan rua (2) orsamentu jerál estadu (oje) governu foku tau orsamentu ba komunidade nia leet atu haree bee-moos, eletrisidade, estrada, nune’e hodi bele rekupera ekonomia durante 2020-2021, iha implementasau serka sanitária (ss) no konfinamentu obrigatóriu (ko) aloka orsamentu la’ós konsentra iha nasionál mai to’o iha baze.
“totál uma ne’ebe ha’u sita 1254 no hosi númeru ne’e 60% entega ona, foin atu hahú la’o 25% maibé 10%-15% mak la asesu estrada atu halo movimentasaun hodi transporta materiál konstrusaun atu konklui ona 20%, seidauk konklui 25%.” nia esplika.
viii governu konstituisionál nia programa konstrui uma kbiit laek (ukl), tinan ne’e sei konstrui tan uma rihun haat (4.000) bazea ba kritériu manuál pnds nian katak suku ida uma 10.
diretór programa nasionál dezenvolvimentu suku (pnds) covalima, filipe cardoso esplika, governu inaugura uma kbiik laek tolu iha suku lour, aldeia laegatal, postu administrativu zumalai ne’e nia orsamentu konstrusaun hamutuk $47.000.
enkuantu, tuir relatóriu hosi pnds covalima hatudu katak implementasaun ukl 90 no hosi númeru ne’e uma 52 taka kalen no pinta ona, balun foin tau sinta jerál ne’ebé ho tipu uma 48 ho kuartu tolu (3), medida 37 kuartu rua (2).
ekipa programa dezenvolvimentu nasionál suku konstrui uma kbiit laek (ukl) iha munisípiu covalima hamutuk unidade 90 ne’ebé implementa iha suku 30 ne’ebé pertense ba postu administrativu hitu (7) ho totál orsamentu hamutuk $1,491.000.
administrasaun munisipál covalima
administrasaun munisipál covalima hetan despeza hosi oje  2022 hamutuk tokon $3,8, aloka tuir liña orsamentu servisu sektoral no sekretariadu administrasaun munisipál nian akumuladu ona kustu ba merenda eskolár, alfabitizasaun, konsesaun eskolár $948.7, no ba projetu reapropriasaun pdim rihun $353.6.
covalima hetan alokasaun husi programa pnds rihun $460 atu finansia atividade fíziku rihun $397.8 ba suku 12 no resta rihun $62, ba kustu operasional.
alokasaun hosi programa ukl rihun $954.0 hodi finansia aktividade fíziku rihun $918.0 ba suku 18 no despeza operasional rihun $36.
ba programa pmoha iha 2022 seidauk hetan alokasaun no ba iha pdim hetan alokasaun orsamentu rihun $353,6, husi totál ne’e, rihun $424.4 finansia ba projetu reapropriasaun neen.
 tinan 2022: pnds sei konstrui “uma kbiit laek” 278 iha covalima
sekretáriu jerál partidu frente revolucionária de timor-leste independente (fretilin), marí alkatiri, hateten, kona-ba kandidatu prezidente repúblika (pr) hosi partidu atu kompete iha eleisaun, la presiza liuhosi konferénsia nasionál tanba estatutu partidu fó dalan.
“fretilin nia estatutu klaru, prezidente partidu mak primeiru kandidatu ba prezidente repúblika, tanba ne’e la presiza konferénsia nasionál,” alkatiri hateten iha komité sentrál fretilin (ccf, sigla portugés), kinta ne’e
sekretáriu jerál hato’o lia hirak ne’e hodi hatan ba preokupasaun públiku ne’ebé kestiona kandidatura atuál prezidente partidu fretelin, francisco guterres ‘lú olo’, ba prezidente repúblika períodu 2022-2027, sein liu konferénsia nasionál.
 kontinua kompete iha eleisaun prezidensiál, lú olo sei luta hasoru injustisa no kontra kkn
nune’e, iha sesta (28/01),  sekretáriu jerál sei konvoka reuniaun atu reafirma apoia ba kandidatu lú olo.
“aban ha’u konvoka reuniaun komisaun polítika nasionál atu hetan informasaun, liuliu mai dala-ida tan reafirma fretilin nia apoia ba kandidatu francisco guterres ‘lú olo’. ne’e apoia fretilin nian hosi leten mai to’o kraik, mákina partidu tomak sei fó apoia, tanba kandidatu lú olo nia agora hanesan prezidente, tanba uluk kandidatu fretilin, nia sai prezidente ona ho vizaun nasionál no agora nia rasik hakarak kandidata-an hanesan prezidente, tanba ne’e obrigasaun fretilin nian atu fó apoia ba nia,” nia dehan.
tuir alkatiri, la’ós la gosta ho kandidatu seluk, maibé lú olo iha vizaun inkluziva durante sai hanesan xefe estadu no hakarak kontinua ho programa sira atu hametin estadu, nune’e bele kontribui ba dezenvolvimentu sustentável.
antes ne’e, francisco guterres ‘lú olo’ ofisialmente deklara ona iha munisípiu ermera, katak sei kandida-an ba kompete iha eleisaun prezidensiál iha marsu 2022.
bazeia ba estatutu partidu fretilin, iha artigu 83 kona-ba kargu polítiku, mensiona katak prezidente partidu hanesan kandidatu fretilin ba kargu prezidente repúblika no sekretáriu jerál hanesan kandidatu ba primeiru-ministru.
mensiona mós katak, bainhira prezidente no sekretáriu jerál la disponível ba funsaun rua ne’e mak sei aprezenta ba komité sentrál fretilin atu indika membru seluk para ezerse kargu ne’e.
hafoin restaurasaun independénsia iha 20 maiu 2002, francisco guterres ‘lú olo’ eleitu hanesan prezidente repúblika ba períodu 2017 to’o 2022.
komisaun nasionál eleisaun (cne, sigla portugés) covalima deteta labarik barak partisipa iha kampaña eleitorál bainhira kandidatu prezidente repúblika mariano assanami sabino lopes ho númeru sorteiu 16 hala’o kampaña ba dahaat iha covalima.

 labarik hatais faru partidu nian tuir kampaña ne’e kontra regra
diretór cne covalima, hermenegildo de sena, hateten labarik barak partisipa iha kampaña eleitorál ne’ebé tuir loloos labele tanba lei la fó dalan, maibé labarik sira-ne’e família mak lori sira hodi tuir atividade kampaña.
“ohin, kandidatu pr ho númeru sorteiu 16 iha covalima, loos duni ami deteta labarik ho otas kiik barak mak asiste no partisipa iha kampaña. situasaun ne’e ami nota no sei hato’o ba komisáriu hodi deside iha plenária cne nian. maibé labarik sira-ne’e, sira-nia inan-aman lori sira mai tuir kampaña,” hermenegildo de sena hateten ba agência tatoli, iha kampu ladi, sábadu ne’e.
bazea ba regra, labarik sira labele partisipa iha kampaña eleitorál tanba sira-nia tinan seidauk to’o no seidauk iha kartaun eleitorál, no seidauk iha direitu hodi ezerse sira-nia direitu votu hodi hili kandidatu prezidenbte repúblika iha eleisaun prezidensiál ne’ebé sei realiza iha 19 marsu 2022.
iha kampaña eleitorál ne’e, cne observa katak kandidatu pr mariano assanami sabino lopes ho númeru sorteiu 9 ne’e kumpre kalendáriu kampaña hodi hahú halo kampaña iha tuku 15h00 remata iha 18h00.
 inddica observa labarik barak maka asiste iha kampaña
 ministru justisa, manuel cárceres, informa iha fulan-dezembru 2021, indefere tan kandidatu partidu polítiku os verdes de timor tanba seidauk kumpre notifikasaun hosi tribunál rekursu (tr) kona-ba rekizitu inskrisaun.
“partidu ne’ebe que ensiste iha vontade tebe-tebes atu rejistu sai partidu maka os verdes de timor de’it. maibé iha fulan dezembru,  ha’u indefere dala ida tan tanba seidauk kumpre rekezitu liuliu dokumentu kona-ba apoiante ne’ebé sira lori mai  la to’o  20.000. nune’e ha’u husu sira hadia tiha mak lori fali mai,” ministru manuel cárceres, hateten ba  jornalista sira hafoin abertura formasaun kursu notariadu ba ema na’in 40 iha salaun ministériu justisa caicoli, segunda ne’e.
lei partidu polítiku, lei númeru 2/2016, 3 fevereiru, primeira alterasaun ba lei númeru 3/2004 14 abríl, ministériu justisa, liuhosi diresaun jerál servisu rejistu notariadu ninia kna’ar mak atu halo autentikasaun ba dokumentu pedidu inskrisaun partidu foun sira.
ezemplu, partidu ida iha apoiante 20.000, mai ho kartaun eleitorál parte notáriu autentika hodi tau karimbu bainhira identifika kartaun ruma iha duplikasaun no partidu sira ninia apoiante iha kada munisípiu la to’o 1.000, ida-ne’e sei rekomenda de’it ba tribunál rekursu (tr) mak sei deside.
“partidu ida atu prense rekezitu tuir lei partidu polítiku artigu 13 katak apoiante tenke maihosi munisípiu ida 1.000, se munisípiu ida la to’o 1.000 ne’e konsidera la prenxe rekezitu, no tenke aprezenta ho rekezitu komprovativu seluk hanesan sertidaun moris, sertidaun kasamentu, pasaporte ou  bileti identidade.entre buat hirak ne’e ida,” governante ne’eakresenta.
maibé, nia dehan kandidatu paretidu polítiku ne’e nafatin mai ho kartaun eleitorál, maibé tuir lei partidu polítiku artigu 13 katak kartaun eleitorál la hateten sai rekezitu ida.
“tanba ne’e, ha’u haruka fila sira nian dokumentu hodi kompleta fila fali buat balun no sira sei lori mai fali. sira ko’alia tiha ona ho ha’u sira sei hadi’a atu lori mai fali hodi  kumpre rekezitu. kuandu sira kumpre ona rekezitu legál, ministériu justisa rejista sira  hanesan partidu polítiku ona,” nia akresenta.
molok ne’e, kandidatu partidu polítiku foun tolu selu tan hanesan partidu timor forte (patifor),  fitun no partidu dezenvolvimentu sosiál (pds) halo inkrisaun iha fulan-dezembru 2020, nune’e ministériu justisa enkamiña ba tribunál rekursu (tr).
maibé iha fulan-janeiru 2021, tribunál rekursu hato’o notifikasaun indefere kandidatu partidu haat ne’e tanba seidauk prenxe lei partidu polítiku númeru 2/2016, 3 fevereiru.
tribunál rekursu halo indeferimentu tanba kandidatu partidu balun emblema laloos, númeru apoiante hosi munisípiu seidauk to’o, balun lista asinatura ho ema apoiante ne’ebé hanehan liman la separa maibé tau hamutuk de’it no balun estatutu laloos.
kandidatu partidu haat ne’e sira-nia apoiante liu rihun rua-nulu (20.000-resin) ho dokumentu kartaun eleitorál apoiante nian maibé la komprova ho apoiante sira-nia identifikasaun sivíl.
hafoin tribunál rekursu indefere inkrisaun kandidatu partidu foun haat ne’e, os verdes de timor mak halo fali re-inkrisaun ba notariadu maibé nafatin la kumpre notifikasaun hosi tribunál rekursu, nune’e ministru justisa, manuel cárceres da costa indefere diretamente.
ministru justisa indefere diretamente re-inskrisaun kandidatu partidu os verdes de timor iha loron 11 juñu 2021 no akordaun tribunál rekursu nian sai iha loron 01 jullu 2021.
ezemplu, nia dehan, se partidu polítiku rekolla kartaun eleitorál to’o rihun 20 tuir lei partidu polítiku maibé tenke komprova ho númeru identifikasaun sivíl.
hafoin ministru justisa indefere, kandidatu partidu os verdes halo rekursu ba tribunál rekursu nune’e akordaun sai iha loron 01 jullu 2021 hatudu katak desizaun ministru justisa, manuel cárceres da costa nian loos, entaun  kandidatu partidu os verdes de timor tenke halo rekolla fali apoiante idak-idak sira-nia identifikasaun sivíl.
  ministru justisa indefere direitamente kandidatu partidu os verdes
sekretária estadu kooperativa (sekoop), sábadu ne’e, fó pose ba estrutura credit union fatuk-merin unidade manutai (cu-fatuma) na’in-15 ne’ebé kompostu hosi dirijente, komité kréditu fiskalizadora, komité edukasaun, inklui jestor.

sekretáriu estadu kooperativa (secoop, sigla portugés), elizário ferreira, enkoraja estrutura sira katak knar ne’ebé sira simu ba oin badinas hodi hamosu ideia oioin atu kontribui ba kooperativa cu-fatuma.
“kréditu union ne’e membru mak sai na’in ba kooperativa, nune’e membru aumenta barak osan mós aumenta barak. tanba bazeia ba regulamentu kooperativa ne’e nu’udar klibur ema la’ós klibur kapitál, tanba ne’e ba oin servisu makaas nune’e ita-boot sira-nia kooperativa ne’e bele buras,” elizário farreira hateten iha sede suku manukasa, aileu.
ko’alia kona-ba kooperativa la’ós de’it ba kréditu maibé mós bele haki’ak animál hanesan manu, fahi, karau, atu halo atividade ida-ne’e membru sira mak bele halo.
husu ba membru kooperativa krédiku cu-fatuma katak osan ne’ebé iha bele halo asaun ruma, nune’e osan sira-ne’e bele hodi halo movimentu no osan sira-ne’e labele rai de’it iha banku maibé sirkula iha kooperativa nia-laran.
“tanba ita-boot sira membru 35 ho osan $18.000.00 ne’e la’ós toba iha ne’e, maibé tenke servisu makaas nune’e osan ne’e bele aumenta. tanba bianhira kooperativa iha ona no osan barak, ba oin governu mós bele empresta ita-nia osan bainhira sira presiza osan,” nia dehan.
governante ne’e orienta cu-fatuma hodi bele halo rejistu sira-nia kooperativu iha notariadu no sai membru mós ba federasaun hanai-malu, nune’e bele fasilita kooperativa sira hodi bele la’o ba oin.
nia husu ba membru kooperativa-sira hakarak harii kooperativa hanoin oinsá mak servisu ho ekipa hodi lori kooperativa ne’e ba oin, maibé labele lori kooperativa nia naran tama polítika, tanba bainhira membru sira servisu makaas to’o hetan membru to’o 250 mak governu sei apoiu osan $750.000 hodi harii cu-fatuma nia sede rasik.
prezidente cu-fatuma, juliana imaculada, rekomenda ba secoop ba oin kontinua fasilita formasaun akuntabilidade ba sira, nune’e kooperativa ne’ebé sira harii bele la’o ba oin.
“ha’u rekomenda hela ba secoop katak ami presiza tebes formasaun hodi apoiu ami, tanba ami ema foun foin hakat pasu ida ami mós seidauk domina kona-ba kontabilidade. tanba osan ne’e problema boot ida mós, se ami laiha formasaun ami labele iha koñesimentu iha kontabilidade,” nia dehan.
tanba formasaun sira-ne’e bele ajuda, estrutura kooperativa sira, hodi bele lori membru sira atu bele hatane sá mak kooperativa no oinsá mak bele jere rasik osan di’ak iha kooperativa nia-laran.
“ami ne’ebé harii la mai hosi edukasaun ne’ebé boot maibé mai hosi ensinu primaria, pre-sekundaria no ensinu sekundariu inklui mós balun la eskola,” nia dehn.
kooperativa cu- fatuma harii iha tinan 2012 no hamriik mesak iha tinan 2015 ho nia membru 35 no totál osan $18.000, nune’e iha loron 15 janeiru 2022 ofisiál hili estrutura foun hodi lidera cu-fatuma ba oin.
 hahú janeiru too horisehik, diresaun nasionál saúde públika liuliu departamentu vijilánsia epidemolojia iha ministériu saúde, rejista pasiente dengue hamutuk 5.264, hosi númeru ne’e labarik na’in-57 mak mate.
“situasaun kazu dengue iha timor-leste hosi janeiru mai too horiseik hamutuk kazu 5.264 no kumulativu óbitu na’in 57,” refere nota ne’ebé agência tatoli asesu, segunda ne’e.
maioria kazu ne’e deteta husi munisípiu dili ho totál 3.597, baucau 331, manatuto 176, covalima 149, ermera ho kazu 118, manufahi 213, viqueque 83, ainaro 45, liquiça 164, aileu 85,  bobonaro 58, lautem 165 no rejiaun administrativu espesiál oé-cusse no ambeno (raeoa)  na’in-neen.
munisípiu dili nafatin rejista kazu ne’ebe a’as iha fulan juñu 2022, ho totál kazu 3.671, kompostu hosi postu administrativu dom-alexo iha kazu 2.206, cristo-rei 542, vera-cruz 405 no nain-feto 444.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 636, klínika fatumeta 308, sentru saúde comoro 1.392, sentru saúde vera-cruz 253, sentru saúde formoza 689, sentru saúde becora 264, klínika moris foun ida, sentru saúde atauro 12, sentru saúde metinaro 50, klínika bairru-pité 60 no klínika motael na’in-tolu.
ms apela ba komunidade 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala-ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-56 no pasiente dengue sa’e ba 4.930
 prezidente federasaun atletizmu timor -leste (fatl), afrânio xavier amaral, informa, hahú treinu atleta sira hodi prepara fíziku hodi kompete eventu asean university games ne’ebé sei realiza iha fulan jullu, iha nasaun táilandia.
“ita sei halo selesaun mak foin haruka atleta na’in-rua bá kompete iha eventu internasionál.  nune’e ita hahú treina atleta atu hatudu prestasaun di’ak iha kompetisisaun ne’e,” prezidente fatl ne’e, hateten ba afranio ba agência tatoli via média sosial whatsapp, sesta ne’e.
  fatl halo promosaun ba atleta felisberto de deus
daudaun ne’e, atleta sira halo hela treinamentu iha zinájiu dili, estádiu munisipál dili no seluk tan hodi haree prestasaun atleta sira nian, hafoin halo selesaun ba ema na’in-rua atu reprezenta timor-leste bai ha eventu mundiál ne’e.
jogu asean university games ne’e halo entre nasaun hotu ne’ebé hamahan-an iha organizasaun sudeste aziátiku ka asean kompostu hosi timor-leste, tailándia, filipina, myanmar, vietname, cambodia, laos, malázia, singapura, brunei no indonézia.
jogu ne’e sei partisipa direta hosi universidade hotu iha nasaun ne’ebé halibuar an iha asean. enkuatu timor-leste hetan oportunidade ba modalidade neen mak sei ba partisipa mak hanesan, atletizmu, voliból-praia, xadres, taekwondo no futeból.
  pr enkoraja atleta timor-oan kompete ho aten-brani no neon metin
 prezidente repúblika, josé ramos horta, husu ba governu atu servisu maka’as kombate má nutrisaun  hodi hadi’a saúde ne’ebé di’ak ba ema hotu iha timor-leste.
xefe estadu hato’o asuntu ne’e bainhira hamutuk ho ministériu saúde no programa ai-han mundiál (wfp) distribui ai-han superseriál ba grupu vuneravél liuliu inan isin-rua no inan fó susu-sira ne’ebé sofre má nutrisaun, iha sentru saúde comoro, postu administrativu dom-aleixo, munisípiu dili.
“ita haree sub nutrisaun ba infantil sira nafatin probelma iha ita-nia rain. tanba ne’e husu ita hotu kontribui hodi kombate má nutrisuan iha futuru,” pr horta, hateten iha ambitu serimonia fahe superserial ba inan isin rua no inan fó susu iha sentru saúde komoro ohin.
governu tenke define didiak  prioridade naisonál liuliu kombate  má nutrisaun ba inan isin-rua no labarik kiik sira ne’ebé mak foin moris  tanba kestaun etika no moral ba futuru nasaun nian.
“husu ba inan sira tenke eduka labarik sira atu han ai-han ne’ebé saudavél, nune’e bele hadiak nutrisaun ne’ebé diak no husu ba inan sira evita fó susu been formula ba oan sira, hodi fó susu been inan hodi fó saude di’ak ba kosok-oan sira,” xefe estadu sujere.
ministra saúde, odete maria freitas belo. antónio daciparu
iha biban hanesan, minsitra saúde, odete maria freitas belo, afirma atu kombate má nutrisaun iha país ne’e ministériu saúde la servisu mesak, maibé hamutuk ho ajénsia sira, liuliu progama ai-han mundiál (wfp), unicef, organizasaun mundiál saúde (oms).
“ita hamutuk ho ajénsia sira hanesan fahe ai-han superseriál ka aihan ne’ebé mak riku ho vitámina ba inan isin rua ne’ebé mak sofre má nutrisaun hodi hadia sira nia saúde ba futuru,” governante ne’e akresenta.
nune’e, ms husu ba profisionál saúde sira uza estraratéjia hodibele redús má nutrisaun liuhosi programa servisu saúde  na familia.
embaixadór repúblika populár xina, xiao jianguo. francisco sony
entretantu, embaixadór repúblika populár xina iha timor leste, xiao jianguo, afirma distribui ai-han superseriál ba inan isin-rua no inan fó susu ne’ebé durante ne’e enfrenta má nutrisaun iha timor-leste.
“má-nutrisaun ba inan isin-rua no labarik sira sai problema ne’ebé mak agora akontese iha timor-leste. nune’e governu sira kompromete fó tulun ba governu timor-leste atu kombate má nutrisaun ba inan isin-rua no inan fó susu sira,” diplomata xina ne’e kompromete.
programa ai-han mundiál (wfp) fó doasaun fundu milliaun $1 hodi  sosa ai-han superseriál hodi distribui ba grupu vuneravél sira.
vise-prezidente komisaun nasionál eleisaun  (cne, sigla portgés), domingos barreto, husu cne husu kandidatu prezidente repúblika atu labele insulta malu iha tempu kampaña.

 órgaun eleitorál tenke foti sansaun hasoru kandidatu pr viola regra
“espera katak kandidatu sira labele insulta malu tanba ema ida atu sai kandidatu konserteja tenke hatudu ninia figura ida ne’ebé di’ak. se nia insulta malu ne’e mós sei iha prosedimentu. cne sei toma medida atu prevene iha tempu ida, loron 2 to’o loron 16 halo kampaña ne’e atu evita problema sira-ne’e labele mosu,” domingos barreto hateten ba jornalista sira hafoin tuir dialogu kona-ba “sansaun no penalti ba aktu irregularidade ne’ebé komete hosi kandidatu pr iha ámbitu kampaña eleisaun prezidente repúblika” iha salaun auditoriu cne, dili, sesta ne’e. 
nune’e, antes aru tama loro marsu atu halo kampaña eleitorál, sei bele halo preparasaun no koordenasaun ida ne’ebé di’akliu atu nune’e bele evita problema mosu.
krime eleitorál ne’ebé ko’alia kona-ba ema halo impedimentu ruma ka perturba aktu saida de’it, aktu ne’ebé halo iha tempu ida kampaña eleitorál, tempu ida votasaun ida-ne’e regula hotu nia kodigu penál.
“ita iha regulamnetu balun no dekretu governu fó sai, ita mós iha ita-nia kódigu penál iha artigu 229 to’o artigu 243 ne’e ko’alia kona-ba krime eleitorál sira,” nia dehan.
 stae konklui ona verifika dokumentu kandidatu pr períodu 2022-2027
antes ne’e, komandante jerál polisia nasionál timor-leste (pntl), komisáriu faustino da costa, informa, komandu pntl hahú fó kapasitasaun iha área lei ba membru sira atu preparadu hodi asegura atividade kampaña no eleisaun prezidensiál ne’ebé sei akontese iha tinan ne’e.
“ita preparadu asegura atividade kampaña no eleisaun prezidesiál, nune’e ita fó hela kapasitasaun ba membru polisia iha área lei ka lejizlasaun oinsá atu ita nia polisia sira atua seguransa karik mosu buat ruma iha kampaña no eleisaun prezidensiál,” komisáriu ne’e hateten.
komandu pntl mós aprezenta ona ba xefe governu kona-ba transporte operasionál ne’ebé ajuda fasilita membru pntl hodi asegura kampaña no eleisaun prezidensiál ne’e.
tanba rezolusaun governu númeru 130/2021 hateten hahú hosi tinan 2022 ba oin laiha alokasaun orsamentu iha kategoria kapitál menór hodi sosa ka kompra viatura.
“maske nune’e hafoin halo diskusaun ho primeiru-ministru nuudar ministru interiór no vise ministru interiór haree iha duni nesesidade ba instituisaun pntl atu halo akizisaun ba viatura operasionál atu asegura kampaña no eleisaun. nune’e, ami hein desizaun hosi governu,” nia dehan.
 tribunál rekursu simu lista kandidatura pr to’o 04 fevereiru
estudante eskola ensinu sekundáriu tékniku vokasionál (estv) 28 novembru becora realiza atividade empreendedorizmu ba estudante sira hodi halo reparasaun ba karteira eskolár ne’ebé a’at ho osan konsensaun eskolár hosi ministériu edukasaun juventude no desportu (mejd).
diretór eskola estv becora, pedro da silva ximenes belo, hateten, karteira eskolár ne’ebé a’at antes ne’e hetan apoiu hosi mejd, maibé kadeira sira ne’e a’at hotu ona, entaun eskola kria programa empreendedorizmu hodi kapasita fali estudante sira nu’udar atividade ekstra kurrikulár ida.
“ita iha kadeira a’at hamutuk 500, daudaun ita-nia estudante sira hadi’a ona 150 no ita sei hadi’a to’o ramata tanba ita atu prepara ba nesesidade tuir mai, kuandu simu estudante foun,” diretór eskola informa ba agência tatoli, iha ninia knaar fatin, becora, kinta ne’e.
 mejd prepara distribui karteira eskolár 20.000 ba eskola públiku 48
nia dehan, atividade ekstra kurrikulár ne’e hala’o hosi estudante sira hosi departamentu haat hanesan eletrónika, eletrisidade informátika no ortográfika, ne’ebé atividade halo reparasaun ne’e hetan apoiu hosi osan hosi konsensaun eskolár ne’ebé governu foin aloka ba eskola ne’e.
“ita foin simu transferénsia osan hosi konsensaun eskolár hamutuk $2.280. tanba ne’e ita hasai $400 hodi sosa triplex no tinta hodi halo reparasaun ba kadeira no meza a’at sira ne’e, maibé osan ne’ebé ita hasai ne’e la gasta hotu ida. atividade ekstra kurrikulár ne’e eskola realiza iha de’it loron sábadu, ne’ebé hahú ona iha sábadu daruak, hein katak bele kontinua tan iha sábadu oin mai,” nia tenik.
nune’e, diretór eskola estv 28 novembru husu ba eskola ensinu sekundáriu públiku sira karik iha kadeira no meza ruma ne’ebé a’at bele lori mai sira hadi’a tanba atividade sira ne’e atu ajuda estudante sira iha prosesu estájiu nia laran.
“atividade hanesan antes ne’e hala’o ona hosi eskola estv hosi grupu teknolojia indústria bekora no eskola ne’e hetan apoiu kadeira no meza a’at hosi ministériu, hafoin lori ba sira hadi’a, maibé prosesu reparasaun hotu ona agora hein de’it serimónia entrega maka seidauk realiza,” diretór eskola esplika.
 responsavél farmásia sentru internamentu vera-cruz, idelfonso do santos, hateten governu liuhosi ministériu saúde tenke halo teste ba kualidade ai-moruk sira, molok distribui ba sentru no postu saúde sira iha territóriu nasionál.
“ministériu saúde halo teste ba ai-moruk sira ne’e tarde liu. tanba loloos governu tenke teste uluk lai kualidade aimoruk molok distribui ba sentru saúde sira. la’ós pasiente sira konsumu hotu ona mak foin teste no deklara sai. ita fó hotu ona pasiente mak foin dehan kualidade laiha,” resposavél ne’e hateten ba agência tatoli iha knar fatin, caicoli, tersa ne’e.
  sames distribui aimoruk dexamethasone-simvastatin tablet 245.000 ba fasilidade saúde sira
iha fulan fevereiru tinan ne’e, servisu autónomu medikamentu no ekipamentu saúde (sames) distribui ai-moruk dexamethasone no simvastatin hosi índia ne’e hamutuk tablet 3.000.
“ai-moruk ne’e, ita fó hotu ona ba pasiente no konsumu hotu ona inklui estoke mamuk ona mak ministériu saúde fó sai informasaun katak aimoruk tipu rua laiha kualidade,” responsavél ne’e lamenta.
maski nune’e, responsavél ne’e dehan pasiente ne’ebé simu ai-moruk ne’e laiha ida mak mai deklara katak sira konsumu aimoruk ne’e hetan efeitu ruma.
iha fatin ketak, responsavel farmásia sentru saúde formoza, carolina soares do santos, informa simu ona despaisu hosi ministériu saúde atu labele fó ona ai-moruk dexamethasone no simvastatin hosi índia ba pasiente sira tanba laiha kualidade.
“ami simu karta formal, iha loron 22 juñu, atu suspende ai-moruk tipu dexamethasone no simvastatin hosi índia. maibé estoke mamuk iha fulan kotuk,” responsavel ne’e hateten ba agência tatoli iha kna’ar fatin sentru saúde formoza, tersa ne’e.
sames konsege distribui ai-moruk simvastatin no dexamethasone tablet 5.000, kompostu simvastatin tablet 4.000 no dexamethasone tablet 1.000, maibé estoke mamuk ona tanba fó hotu ona ba pasiente sira.
“médiku sira fó ba pasiente laiha reasaun tanba laiha ema ida mak mai hateten ai-moruk dexamethasone no simvastatin ami hemu la di’ak,” nia afirma.
daudaun ne’e, sentru saúde formoza troka ai-moruk dexamethasone no simvastatin hosi india hodi fó fali ai-moruk ba pasiente sira ho tipu hanesan, maibé mai hosi nasaun indonézia no canada.
“ami nia ai-moruk dexamethasone tablet 1000 no simvastatin tablet 500 hosi nasaun indonézia no canada mak iha farmásia ne’e hodi fó ba pasiente sira,” nia afirma.
entretantu, diretór klíniku hospitál nasionál guido valadares (hngv), marcelino correia, hatutan suspende ona ai-moruk tipu rua ne’ebé laiha kualidade hodi labele fó ba pasiente .
“simvastatin ho dexamethasone ne’ebé mak mai husi india ne’e mak ita nia farmasia sira suspende ona, maibé mai hosi indonésia ho nasaun seluk ne’e ita uza nafatin,” nia informa.
daudaun, farmásia hngv hahú rekolla no asegura ai-moruk tipu rua ne’e atu tempu badak bele halo destruisau.
“ha’u la lembra ai-moruk nia kuantidade, maibé sira rai ona iha fatin ida atu asegura hodi  tempu badak ba destrui,” tenik nia.
 laiha kualidade, ms apela labele fó aimoruk “dexamethasone no simvastatin” ba pasiente 
prezidente konsellu ezekutivu institutu nasionál siénsia no teknolojia (inct, sigla potugés), josé cornelio guterres, hateten, institutu hetan envelope fiskál ba tinan 2022 hosi ministériu finansa hamutuk $417.000.
“ita iha tetu fiskál hamutuk $417.000, maibé la sufisiente, tanba ne’e aprezenta tan orsamentu adisionál pur volta $460.000,” prezidente  inct hateten ba agência tatoli, iha  ninia knaar fatin, matadoru, kinta ne’e.
inct presiza orsamentu adisionál reforsa planu peskiza, konstrusaun edífisiu no sosa viatura.
“hein governu no parlamentu bele deside atu aloka orsamentu millaun $1,6 iha tinan fiskál 2022 atu fasilita inct aselera planu-sira ne’ebé trasa ona,” nia espera.
iha sorin seluk, inct liuhosi péritu internasionál prepara ona rejime legál atubele aproxima nasaun fransa hodi rejista international standard book number (isbn) asegura obra akadémiku hosi plajiárizmu ba obra sira no fasil públika peskiza. 
 inct aproxima fransa rejista isbn asegura plajiárizmu obra akadémiku
inct mós sei sosa software atu ajuda hodi deteta pesoál ruma halo plajiárizmu, maibé sei orienta peskizadór sira atu hakerek obra sira ho lian inglés no portugés tanba lian tetum programa ne’e sei la deteta.
 diretór nasionál patrimóniu kulturál, gil paulino s. oliveira, informa sekretaria estadu arte no kultura (seak), liuhosi dirasaun nasionál patrimóniu kulturál seidauk bele fó apoia ba uma tradisionál leiaval ne’ebé ahi–han hodi pendente proposta, tanba sei iha asuntu internál entre lautém-oan sira.

ahi han uma-tradisionál laiaval iha lautém, sábadu (11/12). imajen/espesiál.
“iha momentu sira hatama proposta iha 2021, seak mós tau konsiderasaun, hodi aloka osan uitoan atu reabilita uma lisan leiaval, maibé bainhira ami prepara tiha kontratu no ekipa painél juri lori kontratu atu ba asina iha lautém, administradór lautém rasik hateten uma lisan ne’e seidauk bele autoriza komisaun organizadora asina atu hetan apoia tanba sei iha asuntu internál ida entre lautém-oan sira atu rezolve. tanba ne’e ikus mai proposta ne’e pendente no na’in mós la asina,” gil paulino s. oliveira, hateten ba agência tatoli iha nia knar fatin, avenida portugál, dili, tersa ne’e.
tanba ne’e, nia informa, seak kontaktu ba komisaun organizadóra ne’ebé hatama proposta ne’e atu sira ba buka administradór lautám atu ko’alia tui ba malu, nune’e seak hein rezultadu kona–bá autorizasaun hosi admnsitradór atu bele asina ka lae, maibé sira la fó resposta to’o ohin loron.
 seak simu ona informasaun ahi-han uma-tradisionál leiaval iha lautém
seak mós tenke rona autoridade lokál sira, tanba sira sai hanesan parseriu ka liman ain governu sentrál liu-liu hosi sekretaria estadu arte no kultura nian, atu ajuda halo kontrolu ba utilizasaun orsamentu sira-ne’e ba komunidade iha baze.
tuir seak nia polítika katak orsamentu ne’ebé atu apoia uma lisan ne’e, uma lisan ne’ebé na’in ka jerasaun sira iha tinan–tinan sempre halo serimónia rituál, maibé uma tradisionál iha lautém ne’e hanesan uma reprezentantivu, tanba nia hanesan simbólu ida ne’ebé harii iha ne’ebá katak reprezenta lautém hotu–hotu.
“tuir lolos ita atu apoia ne’e foku ba uma lisan ne’ebé iha atividade vivo, katak apoia nia konstrusaun hotu iha tinan–tinan nia halo nafatin serimónia rituál halibur nia jerasaun sira hodi husu matak malirin. maibé, uma lisan iha lautém ne’e hanesan reprezentativu de’it, atu ko’alia kona–ba kategória apoia ida-ne’e tuir loloos nia labele tama apoia, tanba nia hanesan reprezenta. tanba, polítika ida atu apoia agora ne’e, nia trajetu halai liubá uma lulik sira-ne’ebé komunidade sira prezerva, tanba tinan–tinan sira halo hela atividade kulturál ne’e,” nia afirma.
entretantu, uma tradisionál leiaval iha aldeia sentrál, suku fuiloro, postu administrativu lospalos, munisípiu lautém ne’e ahi–han iha loron sabádu (11/12) maizumenus tuku 10h00-resin.
prezidente komisaun funsaun públika (cfp, sigla portugés), faustino cardoso, hateten kfp seidauk iha baze legál implementa politíka reforma tanba laiha artigu atu obriga funsionáriu parlamentu nasionál prepara proposta halo altersaun ba lei.

 governu aprova programa reforma administrasaun públika 
“ha’u la dekor ema na’in hira mak idade reforma ona tanba ema barak maibé 2000-resin ona. dezde implementa lei seguransa sosiál hahú hosi tinan 2016 ema lubun ida mak hato’o ona rekerimentu ba reforma, maibé laiha baze legal atu obriga funsionáriu sira atu reforma,” prezidente kfp, faustino cardoso, informa ba agência tatoli iha nia knaar fatin, matadouro , kinta ne’e.
implementasaun politíka reforma ba funsionáriu sira, oras ne’e daudaun parlamentu nasionál prepara proposta alterasaun lei númeru 12/2016 kona-ba segurasan sosiál nian, atu hodi hatama artigu obrigatóriu ida ba ema sira-ne’ebé atinje ona idade 60 ba leten bele tama ona iha reforma
se bainhira seidauk iha artigu ida hateten obrigatóriu funsionáriu sira-ne’ebé mak atinje ona idade 60 atu goza sira-nia pensaun, maibé depende ba rekezitu ka rekerimentu individuál, kfp servisu hamutuk ho intitutu nasionál seguransa sosiál (inss) prosesa pensaun.
aleinde kfp prosesa pensaun sei hasai sertifikadu kona-ba ninia atividade servisu, ninia saláriu sei haruka ba iha inss hodi bele halo kalkulasaun ba montante osan reforma ne’ebé nia iha direitu tuir situasaun ema ida-idak nian.
dadus funsionáriu 2000-resin mak haruka ona rekerimentu ba kfp ne’ebé hahú implementa lei seguransa sosiál iha tinan 2016.
enkuantu lei númeru 12 /2016, 14 de novembru, kona-ba rejime kontributiva seguransa sosiál implementa ne’ebé nia regulamentu sira promulga iha 19 maiu 2017.
dezde tinan 2008, governu dezenvolve no implementa ona asaun protesaun sosiál, programa no medida protesaun sosiál lubuk liuhosi pilar asisténsia sosiál.
rejime ne’e, funsiona ho kontribuisaun traballadór no entidade sira empregadór sira tantu hosi setór privadu no setór públiku, ho nune’e hodi kontribui osan ba karteira komun ida no karteira komun ida-ne’e sei la jere hamutuk ho orsamentu gerál do estadu nian.
bazea ba dekretu lei nú. 12 /2016, 14 de novembru, traballadór sei kontribui 4%, no entidadade empregadór sira sei kontribui 6%.
atu jere osan ne’e, ministériu finansa iha ona akordu ho ministériu solidariedade sosiál no inkluzaun (mssi) hodi kria konta ketak ida-ne’ebé sei jere hosi ministériu solidariedade sosiál.
ema hamutuk 50.000 ho rendimentu kiik sai ona benefisiáriu ba programa governu seguransa alimentár, ne’ebé implementa hosi sentru lojístika nasionál (cln, sigla portugés).
“tuir dadus maluk vulnerável ka família rendimentu kiik ne’ebé atu hetan direitu seguransa alimentár hamutuk 150.000, entaun etapa dahuluk ne’e ba benefisiáriu hamutuk 32.460, maibé ita implementa liu ona 50.000 iha territóriu laran tomak,” prezidente cln, jervájio cardoso de jesus da silva, hateten ba agência tatoli,  iha ninia knaar fatin, bebora, kinta ne’e.
 governu hahú implementa programa seguransa alimentár hosi aileu
ba programa ne’e cln kolabora ho ministériu adminitrasaun estatál (mae) ne’ebé antes ne’e halo ona levantamentu dadus ba família kbiit laek iha territóriu tomak.
“cln halo distribuisaun bazeia ba dadus hosi mae, ne’ebé tuir alvu implementasaun to’o marsu 2022 tenke ramata ona,” nia akresenta.
enkuantu, empreza ne’ebé submete dokumentu ba sentru nasionál atu sosa produtu hamutuk 412, maibé hafoin selesaun dokumentu tun ba 320 no ikus mai na’in-276 mak konsege asina kontratu.
“kona-ba prosesu pedidu pagamentu, dokumentu iha ona ministériu finansa (mf), agora hein sistema loke mak osan sei haruka ba empreza sira-nia konta bankária,” nia tenik.
governu prevee orsamentu ba programa seguransa alimentár hamutuk millaun $12 no iha posibilidade cln restoke ba armazen nasionál hodi halo intervensaun ba merkadu, nune’e bainhira mosu dezastre naturál, governu iha kbiit atubele fó asisténsia ba komunidade afetadu, enkuantu restante sosa produtu lokál ne’ebé agrikultór sira kuda hodi halo distribuisaun.
produtu ne’ebé governu oferese liuhosi programa ne’e hamutuk neen hanesan foos, batar, fore-mungu, koto, fore-metan no fore-rai.
“ai-han ho valór $30 sei fó ba sidadaun ne’ebé rejista-an iha ‘livru rejistu uma-kain, nu’udar xefe família bainhira labele simu, sei reprezenta hosi membru ida hosi uma-kain ho otas 17 ba leten,” nia dehan.
antes ne’e, governu liuhosi ministériu koordenadór asuntu ekonómiku (mkae), iha loron 21 dezembru 2021 halo ona lansamentu programa seguransa alimentár iha munisípiu aileu.
programa ne’e previstu iha lei númeru 8/2021, 3 maiu, ne’ebé altera lei númeru 14/2020, 29 dezembru, refere ba orsamentu jerál estadu (oje) 2021 no aprovasaun medida ba apoiu sósiu-ekonómiku.
antes ne’e, prezidente repúblika, francisco guterres ‘lú olo’ promulga ona dekretu-lei ne’e, ne’ebé medida ne’e mosu tanba haree ba impaktu negativu pandemia covid-19 iha ekonomia nasionál, nune’e governu propoin alterasaun ba lei 14/2020 ho medida foun oioin, inklui medida seguransa alimentár.
lei ne’e fó kbiit ba cln atu halo kontratu ho produtór lokál ka operadór komersiál seluk, hodi hetan ai-han nesesáriu hodi fahe ba sidadaun no família sira ho rendimentu kiik.
mekanizmu implementasaun, cln kontrata empreza lori produtu ba suku sira, no ikus mai autoridade lokál sira organiza halo distribuisaun ba benefisiáriu sira ne’ebé konsidera vulnerável.
dekretu-lei ne’e fó atensaun espesiál ba ema no família sira ho rendimentu la liu $1,90 kada loron-ida, ne’ebé atu define sé mak iha direitu ba apoiu espesiál ne’e, entidade responsável sira sei uza dadus hosi rejistu uma-kain ida-idak iha kada suku hosi mae no ministériu solidariedade sosiál no inkluzaun (mssi).
atividade perfurasaun ne’ebé empreza timor resources halo iha rai-maran posu feto kmaus iha aldeia tabacolot, suku debos, postu suai, munisípiu covalima, seidauk konsidera hanesan deskobrimentu komersiál.
“ein prinsípiu iha kontratu partilla produsaun iha commercial discovery (deskobrementu komersiál), ne’ebé akontese bainhira deskobre petróleu no gás atu dehan iha kuantidade komersiál, maibé posu feto kmaus foin dahuluk ita fura fali iha rai-maran hafoin tinan 50,” prezidente autoridade nasionál petróleu no minerál (anpm), florentino soares ferreira, hateten ba agência tatoli, iha ninia knaar fatin, edifísiu ministériu finansa, aitarak-laran, kinta ne’e.
antes ne’e, iha loron 27 outubru 2021, governu halo lansamentu perfurasaun rai-maran iha posu feto kmaus iha área kontratu psc tl-ot-17-08 covalima.
 timor-leste marka istória dahuluk halo perfurasaun mina iha rai-maran
feto kmaus hanesan posu antigu ne’ebé mak fura ikus iha tinan 1971, ne’ebé tama tinan 2021 kompleta tinan 50 fura fali iha rai-maran.
“situasaun téknika bainhira iha atividade foun, normalmente ita sei halo estudu hanaran wildcat drilling, signifika ita halo estudu ba área ne’ebé totalmente foun tanba ita seidauk haree ninia prospetiva,” nia akresenta.
tuir prezidente anpm, faze ne’e difísil ba empreza atu diside kedas kuantidade komersiál tanba laiha atividade perfurasaun durante dékada hirak nia-laran no laiha dadus sufisiente atubele dehan perfurasaun iha valór komersiál.
“entaun empreza presiza halo teste, ita halo perfurasaun ba área boot ne’ebé área ne’e iha sistema petróleu, katak iha fatuk ne’ebé prodús mina no hafoin iha atividade migrasaun, fatuk ne’e hanesan rezervatóriu ne’ebé bele kontein mina no gás, maibé ita imajina fatuk ninia karaterístika hanesan esponza, bainhira ita tau bee la sai ka la fakar, tenki iha buat ida hanesan shield ne’ebé taka tanke nia matan atu mina labele suli sai, ne’e mak ita bolu sistema petróleu,” nia esplika.
empreza lakohi deklara sedu iha deskobrementu komersiál
bainhira seidauk tama faze prospetiva hanesan daudaun, empreza lakohi deklara sedu katak iha deskobrementu komersiál, maski hosi aparelu rejista bainhira hatun ba okos deteta iha mina no gás.
hosi detesaun sira maka empreza relata katak iha mina no gás, maibé presiza lori amostra ba halo estudu detalladu liu atu konfirma katak iha deskobrementu komersiál.
“agora sira dehan technical commercial discovery, maibé kondisaun ne’e sei sujeita fali tanba situasaun la hanesan ho kampu sira seluk, ne’e kampu foun ne’ebé laiha posu sira besik ne’ebé ita fura iha tinan 50 liubá, dala ruma públiku dehan iha ka laiha, maibé faaze esplorasaun mak hanesan ne’e tenki la’o neneik, liuliu faze wildcat drilling. tanba ne’e, husik empreza halo serbisu lai, hodi hasai konkluzaun katak iha commercial discovery mak ami bele fó hatene ba públiku,” nia esplika.
prezidente anpm konsidera halo perfurasaun mina hanesan jogu ida ne’ebé iha probalilidade bele manán 50% no bele lakon 50%.
“iha mina hanesan ne’e, maibé dala barak iha serteza tanba iha ona estudu no dadus. daudaun prosesu perfurasaun mina iha kampu feto kmaus la’o hela, ita-nia resposta ikus mak hetan ka la hetan no komersialmente ka la komersiál, se la komersiál ita taka filafali posu ne’e,” nia tenik.
antes halo perfurasaun, anpm simu ona notifikasaun hosi empreza kona-ba deskoberta.
“buat rua mak la hanesan, ida mak empreza deskobre iha mina, maibé la signifika sukat ona komersiál tanba tenki halo teste. ami labele deklara ba públiku komersiál ona ka lae tanba iha kontratu ne’ebé ami tenki halo tuir, normalmente bainhira halo deskoberta komersiál iha oras 24 nia laran tenke fó notifikasaun ba anpm, maibé notifikasaun ne’ebé ami hetan foin deskoberta, katak iha mina no gás, tanba ne’e presiza avaliasaun profunda,” nia subliña.
debate entre kandidatu prezidente repúblika na’in-16 ne’ebé organiza hosi komisaun nasionál eleisaun (cne, sigla portugés), tersa (15/03) kalan ne’e, ne’ebé gmntv hala’o transmisaun direta ne’e tekir-tekir para iha dalan klaran tanba fallansu tékniku no rede internet monu.
 pergunta debate públiku ba kandidatu pr sei fahe ba sesaun tolu
 “husu deskulpa ba exelensia kandidatu sira hotu, ita break uitoan hafoin konfinua fali tanba kestaun rede internet,” moderadór ba debate kandidatu pr 2022-2027, expetido dias ximenes hateten perante ba kandidatu sira no audiénsia ne’ebé tuir debate ne’e iha hotel turismo dili no audiénsia gmntv iha rai-laran nomós iha rai-li’ur.
ba kestaun ne’e, prezidente cne josé agostinho da costa belo hateten fallansu tékniku ne’e normál tanba sei la prezudika informasaun ba povu, tanba sei solusiona fila-fali hodi kontinua debate.
“fallansu tékniku ne’e normal. fllansu ne’e sei la prezudika informasaun ba povu tanba sei solusiona fila-fali no debate sei kontinua la’o,” josé belo hateten.
nune’e mós, produtora ezekutivu produsaun gmntv, isabel fernandes, hateten problema fallansu tékniku ne’e mosu tanba iha audiénsia balun mak book fiu, nune’e prezudika transmisaun ne’e para iha dalan klaran.
iha fatin hanesan audénsia ba debate ne’e, cecilia do rego, hosi munisípiu baucau, via telefónika ba agência tatoli katak programa debate ne’e hahú akompaña ho di’ak hodi rona kandidatu sira hato’o sira-nia vizaun no misaun ho konseitu sira, maibé sente triste tanba debate la’o seid’uk kleur la hetan ona liña transmisaun.
nune’e mós, mariano mendonça sente preokupa ho debate públiku entre kandidatu pr ne’ebé hetan transmisaun direta hosi gmntv rasik, tanba públiku hakarak akompña informasaun maibé iha fallansu tékniku akontese nune’e presiza rezolve ho lalais fila-fali.
enkuantu programa debate ne’e hahú iha tuku 20h00 kalan no bainhira hahú aprezenta kada kandidatu  nia perfil no mós introdús regra konduta ba debate nian hodi kandidatu kumpre iha ambitu debate la’o.
sekuénsia debate   hahú pergunta primeriu ba kada kandidatu hodi responde minutu rua kona-ba kandidatu sira-nia vizaun no misaun.
pergunta daruak hato’o ba kada  kandidatu ida-idak liuhosi dada rifa hodi foti iha envelope ida-ne’ebé iha laran ne’e iha ona perguntas, hafoin moderadór lee sai no pergunta la hanesan ba kada kandidatu ba iha asuntu kona-ba ekonomia, igualdede jéneru, asuntu justisa hodi fó perspetiva bainhira eleitu sai xefe estadu karik saida mak sira propoin ba ezekutivu atu tau atensaun
maibé to’o iha tuku 10h00 kalan, prosesu debate ne’e tenke break ka entervalu tanba kestaun fallansu tékniku mo rede intenet monu, nune’e kandidatu sira no audiénsia sira prenxe tempu mamauk ne’e hodi hemu kafé.
entertantu, tuir ajenda ne’ebé iha debate sei halo durante oras lima no partisipa hosi kandidatu na’in-16, ne’ebé hahú hosi tuku 20h00-24h30 kalan.
 prezidente rttl, e.p protesta cne hili empreza privada realiza debate ba kandidatu pr
primeiru-ministru (pm), taur matan ruak, no membru governu relevante, realiza diálogu komunitáriu iha munisípiu manufahi, ne’ebé iha ámbitu ne’e governu motiva atu povu agrikultór badinas prodús ai-han lokál, atu nune’e bele minimiza importasaun.
sekretáriu estadu peska, elídio de araújo, hateten, bazeia ba dadus hosi ministériu agrikultura no peska (map) produsaun iha manufahi tinan 2021 menus.
“munisípiu manufahi nia produsaun hare kulit no batar hosi tinan ba tinan tun, maibé foin lalais parlamentu nasionál aprova ona osan millaun $80 atu sosa produtu lokál, kuandu produsaun tun maka produtu sira sosa hosi rai-li’ur. tanba ne’e, ha’u hakarak motiva populasaun manufahi katak kuda saida mak ita han, han saida mak ita kuda, no haki’ak saida mak ita han no han saida mak ita hakiak,” sekretáriu estadu dehan iha ámbitu diálogu komunitáriu iha resintu administrasaun munisipál, segunda ne’e.
 oje 2022, cln prevee millaun $4-resin sosa produtu lokál
nune’e, membru ezekutivu ne’e rekoñese katak irrigasaun sira iha manufahi maioria a’at tanba impaktu hosi dezastre naturál ne’ebé foin lalais akontese.
“inundasaun iha abríl 2021 kuaze estraga irrigasaun sira iha munisípiu. tanba ne’e map sei haruka eskavadór mai atubele hamoos sedimentasaun iha natar no irrigasaun, ne’ebé irrigasaun seluk tékniku sira sei halo estudu,” nia akresenta.
iha biban hanesan, xefe suku betano, filipe de araújo, hateten, daudaun sedimentasaun impede prosesu tanba ne’e presiza hamoos, tanba fulan-janeiru nia laran sei halo kultivasaun.
“tanba sedimentasaun sei nakonu hela iha irrigasaun ne’e, entaun agrikultór sira seidauk bele realiza kultivasaun iha fulan ne’e nia laran,” autoridade lokál ne’e preokupa.
nune’e, líder komunitáriu ne’e rekomenda ba map atu hadi’a irrigasaun sira ne’e, karik bele utiliza modelu indonézia nian, tanba irrigasaun ho modelu ne’ebé halo reabilitasaun fasil atu sedimentasaun tama.
agrikultór prodús ba konsumu famiília
diretór agrikultura manufahi, aurelio dos santos marques, informa, populasaun iha manufahi maioria (90%) ho vida agrikultór, maibé produtu ne’ebé sira prodús ba konsume família de’it, orientasaun ba agro-negósiu seidauk.
“importasaun hanesan dezafiu boot ida, tanba tuir loloos setór agrikultura ne’e sai líder ba dezenvolvimentu ekonómiku iha timór, maibé realidade setór agrikultura la’ós prioridade dahuluk ba governu,” nia tenik.
tinan 2019, governu hatún kultivasaun batar, hare no legumes iha munisípiu tomak, kompostu hosi hare tonelada 50.000 no batar tonelada 47.000.
“bazeia ba projesaun nasionál, parte munisípiu mós halo projesaun hodi kalkula katak tinan 2023 tenki redús ona, tanba daudaun foos importasaun 70% no produsaun lokál 30% tanba kondisaun irrigasaun la permite atu halo produsaun,” nia akresenta.
munisípiu manufahi iha irrigasaun unidade 56, maibé irrigasaun karau-ulun ne’ebé fornese bee ba natar ektare 97 de’it mak funsiona, maibé kada tinan ameasadu tanba sedimentasaun.
“foin lalais inundasaun iha fulan-abríl estraga portaun protesaun irrigasaun no iha dezembru udan boot mai fali tan halo sedimentasaun nakonu iha natar. ami relata ona ba governu sentrál ne’ebé tuir planu segunda ne’e ekipamentu sira mai ona manufahi hodi hamoos sedimentasaun sira, nune’e agrikultór sira bele halai ona natar,” diretór agrikultura dehan.
presiza iha projesaun nível nasionál
atu hamenus importasaun, tuir diretór servisu munisipál ne’e, fatór dahuluk maka governu sentrál tenki halo projesaun nível nasionál.
“ita-nia área potensiál tenki halo projesaun liga ho konsumu ema ida han foos hira ba kada loron no kada tinan, entaun liuhosi projesaun ne’e tau hamutuk ba munisípiu no hatún filafali ba postu, suku no aldeia,” diretór ne sujere.
maski nune’e, tenke garante kondisaun mínimu hanesan irrigasaun no tratór, tanba bainhira la garante maka labele realiza.
nia mós nota katak orsamentu ne’ebé kada tinan aloka ba setór agrikultura seidauk sufisiente tanba ne’e presiza invste iha kapitál dezenvolvimentu, atu rezolve irrigasaun no tratór.
“tanba ko’alia kona-ba asegura ai-han ba prosesu tomak maka hahú hosi kultivasaun, kolleta, no transportasaun, nune’e sedu ou tarde bele minimiza ona produtu importasaun, liliu foos,” diretór ne’e fó hanoin.
poténsia natar iha manufahi iha rai ektare 3.000, maibé bazeia ba irrigasaun sira ne’ebé identifika iha hamutuk 56, maibé maioria la funsiona, nune’e iha tinan 2021 natar iha manufahi funsiona de’it ektare 527, ho produtividade atinje tonelada 4,4 ba kada ektare, tanba kondisaun irrigasaun no tratór laiha, ne’ebé tratór iha manufahi iha unidade 36, maibé funsiona de’it sia.
aleinde ne’e, produsaun hare menus tanba irrigasaun laiha no  povu dependénsia maka’as liu ba tratór no kombustível gratuita.
agrikultór sira  kada tinan halo kultivasaun ho idade avansadu ona, enkuantu joven ne’ebé iha potensiál no produtivu seidauk investe-an iha setór agrikultura.
vise-ministru administrasaun estatál (mae), lino de jesus torrezão, informa ofisilamente iha janeiru 2002 ne’e postu administrativu ataúro nakfilak ba munisípiu espesiál maibé governu seidauk deside administradór sé no ida-ne’ebé mak atu lidera munisípiu ataúro.

 governu nomea ataúro-oan sai administradór lidera atáuro
“ofisiálmente ataúro tama ona ba iha munisípiu ataúro iha 2022 maibé kona-ba administratór ne’ebé atu lidera munisípiu ataúro mak governu seidauk deside to’o ohin loron,” vise-ministru administrasaun estatál (mae) ne’e hateten ba agência tatoli, iha nia knaar fatin colmera, dili, tersa ne’e.
to’o agora seidauk deside administradór tanba governu sei hein atu submete  kandidatu na’in-tolu (3) nia naran ba konsellu ministru (km), nune’e bele halo diskusaun no hili entre na’in-tolu ne’e sai administradór.
tanba, nia dehan, to’o agora governu seidauk lori kandidatu na’in-tolu nia naran ba konsellu ministru (km) tanba sei haree ba festa demokrásia liu-liu iha eleisaun prezidensiál 2022.
‘bainhira eleisaun prezidensiál 2022 ramata, mak ami sei lori naran hirak ne’e ba konsellu ministru,” nia dehan.
daudaun ne’e governu halo ona levantamentu hodi konstrui edifisíu ba administradór munisipiu ataúro, maibé iha impedimentu hosi sidadaun ne’ebé okupa hela fatin refere.
“ami halo ona levantamentu atu konstrui edifisíu ba munisípiu ataúro maibé ita hasoru problema ida mak entre sidadaun ne’ebé okupa fatin ne’e. maibé rai-na’in iha rezultadu posizitivu no entrega fatin ne’e ba estadu atu konstrui edifisíu maibé okupante mak lakohi,” nia dehan. 
kona-ba kestaun ne’e, governu liuhosi mae iha posibilidade sei esforsu makaas no iha tempu besik atu bolu raí-na’in no ema ida ne’ebé okupa rai ne’e, hodi bele rezolve liuhosi diálogu ho ulun malirin.
“ministru administrasaun estatál, miguel pereira de carvalho fó ona autorizasaun ba ha’u atu ba ataúro bolu sira hamutuk hodi rezolve no ita bele konstrui edifisíu refere. maibé, ita sei kria kondisaun hodi fó fali fatin (rai) seluk ba sira hodi hela no sei fó mós indeminizasaun. ida-ne’e mak ami esforsu atu halo, maibé laiha konkordansia entre hosi ema-ne’ebé okupa fatin ne’e,” nia dehan.
ema-ne’ebé okupa rai ne’e, nia dehan, mesak ema veteranu no nia rasik kontaktu ona ba prezidente konsellu kombatente libertasaun nasionál, vidal de jesus ‘riak leman’, atu fó atensaun ba veteranu sira tanba governu hakarak halo dezenvolvimentu iha ataúro.
“desizaun finál ne’ebé fó aparellu ba estadu, ba ataúro nian mak sei tama ho dirasaun hosi terra no propriedade atu fó notifikasaun ba sira, nune’e sira sai hosi fatin ne’ebá. iha alternativu tolu hanesan muda de’it sidadaun rua-ne’ebé hela ne’e ba munisípiu nia sorin, fó fali rai seluk no fó indeminizasaun ba sira.
tuir nia, bainhira parte infraestrutura konstrui edifisíu ba administradór munisípiu ataúro nian mak hafoin tama iha prosesu preparasaun ba rekursu umanu ka funsionáriu ne’ebé atu servisu iha administrasaun munisipál ataúro.
 hahú janeiru 2022, ataúro sai munisípiu foun
diretór jerál sekretariadu tékniku adminitrasaun eleitorál (stae), acilino manuel branco, hateten stae sei emprime livru buletin votu hamutuk livru 19.000-resin.

“ita-nia estimasaun ba produsaun livru buletin de votos nian hamutuk 19.000-resin no hosi livru ne’e kada livru iha folla 50. to’o horisehik no ohin, tuir informasaun hosi téknika katak besik tama ona ba 6.000,” diretór jerál sekretariadu tékniku adminitrasaun eleitorál (stae) ne’e hateten ba agência tatoli, iha nia knaar fatin vera cruz, dili, tersa ne’e.
nia garante katak iha loron tolu-haat, prosesu produsaun buletin votu bele ramata nune’e loron 11 marsu empreza bele entrega ona ba stae.
“ita garante empreza gráfika nasionál iha kondisaun di’ak ho nia no rekursu ne’ebé preparadu iha oras 24 nia-laran. mákina sira iha kapasidade tanba ne’e la sala aban no bainrua ninia produsaun bele ramata ona,” nia hateten.
tuir nia, rezultadu monitorizasaun ne’ebé ekipa téknika halo katak falta loron tolu ka haat, produsaun ba livru bulletin votu bele ramata maibé demora mak iha perfurasaun ba nia númeru tanba kada kartaun iha ninia númeru seriál, depois sei ko’a tanba kada buletin iha folla rua entaun presiza tesi fahe depois mak halo ba livru ida.
livru buletin votu ne’e imprime iha loron 25 fevereiru no sei termina iha 11 marsu tinan 2022.
servisu obra públika (sop) munisípiu covalima, iha tinan ne’e sei halo reabilitasaun ba estrada rurál iha postu adminitrativu sira iha hamutuk kilómetru 38.
“ami-nia planu ne’ebé mak ami aprezenta atu halo reabilitasaun estrada rurál iha tinan ne’e hamutuk kilómetru 48, maibé imposivel atu bele realiza hotu tanba depende ba orsamentu tanba ami apresenta de’it planu,” diretór sop covalima, alberto cardoso, hateten ba agência tatoli, liuhosi telefónika, segunda ne’e.
bazea planu hosi sop covalima, tinan ne’e sei reabilitasaun estrada rurál iha postu administrativu fataumea iha parte belulik kraik sei reabilita estrada rurál hamutuk kilómetru 2,800, postu administraivu tilomar kilómetru tolu (3), postu administrativu fohorem iha suku dato tolu, aldeia natardik kilómetru neen (6), postu administrativu fatululik kilómetru 12 no postu adminitrativu suai vila iha suku beco kilómetru 17.
“ita hotu reza makaas, iha osan nune’e planu sira-ne’e bele implementa. panu ne’e, ami aprezenta iha dirasaun planeamentu nasionál (dpn) hodi submete ba iha ajénsia dezenvolvimentu nasionál (and),” nia hateten.
reabilitasaun estrada rurál kilómetru 38 iha munisípiu covalima liu-liu iha postu administrativu sira sei gasta osan hamutuk millaun $7-resin.
enkuantu, orsamentu jerál estadu 2022 ba ministériu obra públika (mop) ho montante hamutuk $160,431,417.
orsamentu ne’e fahe ba saláriu no vensimentu $3,113,499, bens servisu $26,086,873, kapitál menór $1,046,096, kapitál dezenvolvimentu $23,184,949, no transferénsia públika $107,000,000.
aleinde ne’e, verba ne’ebé prevee sei finansia programa lima hanesan estrada no ponte $32,873,534, dezenvolvimentu rurál urbana $3,624,246, boa-governasaun no jestaun instituisionál $16,933,637, água no saneamentu $17,000,000 no eletrisidade $90,000,000.
 2022, sopmc reabilita estrada rurál ho distánsia kilómetru 42,33
ministériu asuntu parlamentár no komunikasaun sosiál (mapkoms), kinta ne’e, hamutuk ho diretór jerál hosi ministériu ka instituisaun estadu halo reuniaun koordenasaun hodi avalia servisu relasiona ho intervensaun iha parlamentu nasionál (pn), nune’e ba oin bele mellora servisu di’ak liután.

“reuniaun ida-ne’e, reuniaun koordenasaun entre ministériu asuntu parlamentár no komunikasaun sosiál ho ministériu hotu ne’ebé iha ne’e, ami halo koordenasaun ho diretór jerál sira atu haree téknikamente oinsá ami bele hatan preukupasaun deputadu sira-nia ho lalais no efetivu. tanba, durante ne’e ami nota katak, iha problema tékniku balun ne’ebé presiza hasoru malu atu ko’alia. tanba ne’e, reuniaun ne’e halo avaliasaun no fó hanoin ba malu atu bele halo servisu di’ak liután,” ministru asuntu parlamentár no komunikasaun sosiál (mapkoms), francisco martins da costa pereira jerónimo, hateten ba jornalista sira, hafoin hala’o reuniaun diretór jerál kada ministériu iha arkivu no múzeu rezisténsia timor-leste (amrt-sigla portugés), díli, kinta ne’e.
governante ne’e hateten, durante iha servisu, mapkoms no ministériu sira iha progreseu servisu barak, ligadu ho problema ne’ebé deputadu no deputada sira foti iha parlamentu nasionál, mapkoms no ministériu koordena no fó informasaun fali ba deputadu sira.
“ami-nia progresu (servisu) mak buat lubuk ida ne’ebé deputadu sira foti, ami sempre iha koordenasaun no fó mós informasaun mai fali deputadu sira liuhosi hakerek, maibé nia desáfiu ami hasoru mak problema liña koordenasaun. tanba, dala ruma iha ministériu sira-ne’ebé ami tau hela ema iha ne’ebá, ema iha tiha derrepente nia muda, ho ida-ne’e afeta ba ami-nia koordenasaun sira-ne’e. nune’e mós akontese katak, diretór sira halo tiha preparasaun sira hotu, maibé mai fali gabinete mak dala ruma haluha no la haruka fali mai. entaun, ida-ne’e mós sai dezafiu maibé ami hetan ona solusaun hamutuk,” nia dehan.
solusaun ideál mak, tenke iha koordenasaun di’akliu, se kuandu seidauk iha telefone malu no husu informasaun la’o ona ka oinsá, nune’e, bele fasilita servisu lalais.
diretora jerál prestasaun saúde hosi ministériu saúde (ms), odete da silva viegas, akresenta enkontru ne’ebé organiza hosi mapkoms hanesan enkontru avaliasaun, signifika katak durante ne’e parlamentu nasionál levanta hela kestaun ne’ebé relasiona ho liña ministériál hotu nia papél, inklui ministériu saúde.
hosi enkontru ne’e atu fó hanoin ba diretór jerál sira, katak karik iha mekanizmu seluk ne’ebé di’ak atu bele fasilita di’ak liután servisu sira, durante ne’e parlamentu nasionál kestiona, tanba hosi janeiru to’o maiu iha 106 relatóriu, ida hetan resposta mak 24, maibé 66 pergunta laiha resposta.
“tanba ne’e, preukupasaun sira-ne’e mapkoms husu atu bele kria koordenasaun di’ak ba asuntu ne’e. ho ne’e, ha’u hanoin katak ideia di’ak,” nia hateten.
ministériu asuntu parlamentár no komunikasaun sosiál (mapkoms), hanesan departamentu governamentál ida-ne’ebé responsavél ba konsesaun, ezekusaun, koordenasaun no avaliasaun polítika ne’ebé definida no aprovada, liuhosi konsellu ministru ba área komunikasaun sosiál no asuntu parlamentár bazea ba dekretu-lei númeru 42/2020, loron 01 fulan-outubru, tuir estrutura orgánika hanesan hatuur iha artigu 2.
artigu 15 hosi dekretu-lei nú. 42/2020, 01 outubru, hatuur gabinete asuntu parlamentár (gap), nu’dae servisu sentrál hodi fó apoiu tékniku no administrative ba ministru iha matéria relasaun governu ho parlamentu nasionál no bankada parlamentár sira.
atu fasilita servisu entre órgaun rua ne’e, mak liuhosi diploma ministeriál nú. 3/2021, 18 janieru, estrutura órtganika funsionál mapkoms nian iha mudansa ho kriasaun unidade rua (2) iha gabinete asuntu parlamentár (gap) nia okos mak hanesan; unidade koordenasaun ho komisaun espesializada sira no plenáriu iha parlamentu nasionál (ucceppn, sigla portugés) no unidade koordenasaun ho bankada no konferénsia líder bankada sira (ucbclb, sigla portugés).
papel prinsipál unidade koordenasaun ho komisaun espesializada sira no plenáriu iha parlamentu nasionál (ucceppn) no unidade koordenasaun ho bankada no konferénsia líder bankada sira (ucbclb) mak;

fó apoiu ba primeiru-ministru ne’ebé koadjuva ba ministru asuntu parlamentár no komunikasaun sosiál hodi konsolida no asegura relasaun entre governu ho parlamentu nasionál; akompaña atividade;
akompaña atividade reuniaun plenária, reuniaun komisaun parlamentár no reuniaun líder bankada;
akompaña prosesu lejislativu komun, ne’ebé envolve iha diskusaun, aprovasaun no publikasaun aktu lejislativu sira [membru governu mak partisipa no akompaña hosi tékniku sira].
realiza atividade rutina hodi transmite informasaun liga ho administrasaun no atendimentu públiku.

primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, sesta ne’e, hala’o enkontru ho prezidente repúblika (pr), josé ramos horta, hodi relata atividade viii governu konstituisional iha setór sosiál no kapitál umanu.

“iha enkontru ne’e atu hato’o ka relata kona-ba andamentu ezekusaun no programa sira iha setór sosiál no setór ne’ebé relasióna ho dezenvolvimentu kapitál umanu to’o tinan ne’e, hodi haree prióridade saida mak governu hanoin ona iha tinan 2023,” pm interinu ne’e hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairru pite, dili, sesta ne’e.
nia hato’o mós atividade governu iha setór sosiál hanesan implementasaun programa bolsa da mãe jerasaun foun, programa melloramentu iha ezekusaun no implementasaun alimentasaun eskolár, programa hadi’a di’ak liután sistema pre-eskolár ba pr.
tanba ne’e, nia relata ba xefe estadu ho programa sira hotu bainhira tinan ne’e ramata no programa governu ba tinan oin ne’ebé barak mós hatuur ona iha programa grande opsaun planu, ne’ebé aprova iha parlamentu nasionál no promulgadu ona hosi xefe estadu.
“entaun objetivu prinsipál mak atu iha diskusaun ida ho xefe estadu no rona preokupasaun sira hosi xefe estadu atu iha aliñamentu ne’ebé di’akliu entre preokupasaun sira xefe estadu nian no programa sira-ne’ebé governu hatuur ona ka hanoin hela ba tinan oin,” nia dehan.
governante ne’e hatutan, komponente keta-ketak iha programa viii governu konstitusionál nian hanesan setór infraestrutura, ekonómia, boa-governasaun, maske durante sorumutu ho pr la ko’alia maibé foku liu ba kapitál sosiál iha setór hirak ne’ebé iha área sosiál nian.
durante sorumutu ne’e, pr nia preokupasaun mak oinsá servisu hamutuk ho ezekutivu atu bele lori dezenvolvimentu ida-ne’ebé di’akliu kontribui ba timor-leste nia sidadaun nia saúde di’akliu, labarik sira bele matenek iha futuru hodi kompete iha mundu nune’e presiza kondisaun di’ak ba labarik no família sira.
ko’alia mós kona-ba oinsá kombate má nutrisaun, haree setór saúde enjerál, labarik sira-nia saúde, inan isin rua sira-nia saúde kona-ba saúde inan sira-nia saúde no haree kona-ba mekanizmu no medida saida mak governu halo ka adapta atu lori edukasaun ba uma kain sira atu eskola iha uma no asesu saúde iha kada uma kain.
entertantu iha enkontru ne’e akompañadu hosi ministru finansa, rui augusto gomes, ministru edukasaun juventude no desportu (mejd), armindo maia, ministru ensinu superiór siensia no kultura (messk), longuinhos dos santos, ministra saúde, odete maria freitas belo, vise ministra solidariedade sosiál no inkluzaun (mssi), signi chandrawati verdial.
diretora ezekutivu laboratóriu nasionál saúde, endang soares silva, hateten, orsamentu jeral estadu 2022 (oje) aloka $ 823,345 atu finansia ba programa rua hanesan governasuan di’ak no jestaun instituisionál no saúde.
“governu aloka $823,345 ne’e sufisiente ona tanba ba finansia atividade sira hanesan halo manutensaun no rekrutamentu ba adisonál ba funsionáriu kontratadu sira,’’ diretora ezekutivu laboratoriu nasionál saúde endang soares informa ba ba tatoli via telefone ohin.
hosi totál orsamentu $823,345 ne’e fahe ba kategória, salariu no vensimentu $364,039, bens no servisu $399,306 no kapitál menor $60,000.
diretór ezekutivu ne’e esplika, hosi oje 2022 ne’e sei finansia ba programa rua ho sub-rograma haat no atividade 10.
nune’e, programa ho kódigu 510 kona-ba governasaun di’ak no jestaun institusionál ho alokasaun orsamentu $236,263 no programa ho kódigu 850 kona-ba saúde prevee osan $587,082.
“boa governasaun no jestaun instituisional ba iha área  abordajen integrada foka liu ba finansa no adminsitrasaun,  lojístika, patrimóniu,  planeneamentu  monitorizasaun, estatistika,  no jestaun ba rekursu umanus. área saúde nian foka liu ba serbisu saúde públika no serbisu apoia klíniku diagnsotiku no laboratoriál,’’ diretór ezekutivu ne’e akresenta.
entretantu, laboráriu nasionál saúde ezekuta orsamentu jerál estadu 2021 atinje ona 60%.
viii governu konstitusionál hahú ona polítika polítika fiskál atu aumenta reseita doméstika nu’udar ferramenta importante ba polítika ekonómika no sosiál, liuhosi hasa’e presu ba bebida alkólika no tabaku, iha tinan oin.
“ami avansa ho introdusaun impostu hanesan ‘inibidór’ konsumu, ne’ebé la’ós de’it atu aumenta reseita doméstika, maibé sei benefisia ba povu nia saúde, liuliu jerasaun foin-sa’e,” primeiru-ministru, taur matan ruak, hateten, iha ámbitu debate orsamentu jerál estadu (oje) 2022, loron dahuluk iha faze jeneralidade, iha sala plenáriu parlamentu nasionál (pn), kuarta ne’e.
tuir xefe governu, aumentu ne’e ho objetivu atu kontribui hasa’e arrekadasaun reseita doméstika no hamenus konsumu bebida ho kontíudu álkool a’as, ne’ebé iha efeitu bele estraga konsumidór nia saúde, tanba aumenta diferensa entre taxa impostu ba serveja no álkool menus hosi 4,5% no bebida ho volume alkóliku boot liu.
“ita hakarak kontinua promove indústria nasionál ba produsaun bebida, ne’ebé kria empregu barak, tantu diretu no indiretu hodi evita merkadu doméstiku nakonu ho importasaun ho folin kiik, ne’ebé la kontribui ba ekonomia nasionál.
nune’e, taxa impostu seletivu konsumu aplikável ba serveja malte ne’ebé ho volume álkool kiik hosi 4,5%, sa’e hosi $2,50 ba $2,70 kada litru, no taxa impostu seletivu konsumu nian aplikável ba serveja malte ne’ebé ho volume álkool sira seluk, hanesan tua, vermute no bebida sira seluk ne’ebé fermenta ona, sa’e hosi $3,50 ba $4,50 kada litru.
iha sorin seluk, xefi ezekutivu nota mós katak organizasaun internasionál sira hatudu timor-leste hanesan país ne’ebé ho prevalénsia fumadór boot liu, liuliu ba joven sira, durante tinan-10 ikus ne’e país barak iha ona susesu uza agravamentu fiskál hodi hamenus konsumu tabaku.
nune’e, ho objetivu atu prevene konsumu tabaku, produtu ne’ebé ho ninia prejuizu boot ba saúde, prevee katak aumentu taxa impostu seletivu ba konsumu aplikável ba tabaku, daudaun ne’e $19 kada kilograma sa’e ba $25 kada kilograma, hanesan aumentu ne’ebé pn sujere ona ba governu iha tinan kotuk.
aumentu sira-ne’e sei tau iha konsiderasaun iha reforma lejizlasaun fiskál, ne’ebé daudaun ne’e la’o hela, governu tenke utiliza taxa impostu hodi promove adosaun ba populasaun nia komportamentu saudável.
prezidente institutu nasionál seguransa sosiál (inss), longuinhos armando leite, relata prosesu pagamentu subsídiu ba idozu no invalidéz ba faze daruak iha tinan 2021 nian besika remata.

ekipa husi inss ho banku nasionál komérsiu timor-leste (bnctl,sigla portugés), daudaun ne’e halo hela prosesu pagamentu iha munisípiu baucau ne’ebé besik remata.
notísia relevante :pn aprova subsídiu ba idozu hasa’e ba $50
“munisípiu baucau mak seidauk finaliza tanba suku iha ne’ebá barak liu entaun to’o agora ita-nia ekipa kontinua halo pagamentu maibé hela oituan de’it ona parese iha fulan-fevereiru nia-laran bele konklui ona,” longuinhos armando leite hateten ba agência tatoli, caicoli, kinta ne’e.
idozu no invalidéz hamutuk ema na’in 93.378 maka simu subsídiu governu nian ne’e iha faze daruak durante 2021 ho totál orsamentu $17.172.040.
husi benefisiáriu 93.378 rejistu husi aileu ema hamutuk na’in 3.307, ainaro 5.138,  baucau 14.446, bobonaro 9.224, covalima 6.129,  dili 9.366,  ermera 8.013, lautém 5.788, liquiça 6.456, manatuto 4.448, manufahi 5.745, raeoa 6.452 no munisípiu viqueque 8.886.
enkuantu, iha tinan 2022, inss sei hahú implementa pagamentu subsídiu ho valór $50 ba idozu no invalidéz kada fulan. tanba iha loron 09 fulan-dezembru 2021 liubá, deputadu sira iha uma fukun parlamentu nasionál aprova proposta númeru 147 hodi aumenta ba $50 kada fulan kompara ho antes ne’e $30.
deputadu sira aprova proposta númeru 147 hodi hasa’e subsídiu ba idózu kada fulan $50, ho votasaun a-favór 32, kontra 26 no abstensaun hitu (7), nune’e proposta ne’e pasa aditamentu hosi artigu 20 a, subsídiu apoiu idozu no invalidéz kria hosi dekretu lei 19/2008, 19 juñu, iha tinan 2022 montante $50 kada fulan.
notísia relevante :inss prontu implementa subsídiu idozu $50 ne’ebé pr promulga ona
 ministériu saúde (ms), tersa ne’e, selebra akordu ho klínika bairru-pité (kbp), hodi apoia fundu $68.000 hodi kontinua fó atendimentu saúde ba pasiente sira.
biban ne’e ministra saúde, odete maria freitas belo, hateten asina ona akordu ho klínika bairru-pité atu hala’o transferénsia fundu ho valór $68.000 atubele ezekuta no hala’o serbisu saúde públika.
ministra saúde, odete maria freitas belo. francisco sony
“ami asina ona kontratu ho sira (klínika bairru-pité) atu apoia orsamentu $68.000 ba sira, nune’e espera katak diresaun nasionál finansa bele halo transferénsia   lalais ba konta bankária klínika bairru-pité, hodi fasilita funsionamentu klínika ne’e ba atendimentu saúde ba komunidade sira,” ministra saúde hateten ba agência tatoli, iha knaar fatin, kuarta ne’e.
governante ne’e informa antes ne’e ms mós transfere ona orsamentu $68.000 ba klínika bairru-pité no iha tinan ne’e (2022) transfere fali $68.000.
alende ne’e, ms mós selebra akordu renovasaun lisensa importasaun ai-moruk ho klínika bairru-pité atubele hafasil  
diretór ezekutivu klínika bairru pité (kbp), inacio do santos, .antonio dasiparu
iha fatin ketak, jestór klínika bairru-pité inacio do santos, informa ministériu saúde asina akordu hodi apoiu finanseira ho valór $68.000 hodi fasilita serbisu atendimentu saúde ba komunidade sira.
“ami asina ona akordu ho ministériu saúde atu apoiu finanseiru hamutuk $68.000 ba atividade iha klínika ne’e rasik, maibé ho orsamentu ne’e nafatin la sufesiente,” nia afirma.
nia temi katak, antes ne’e sala baixa mós taka, sala partus nian, inklui tratamentu espesífiku balun, tanba hasoru krize finanseiru.
totál atendimentu ne’ebé halo iha klínika bairru-pite  mak hanesan, atendimentu kuidadu saúde primária, konsulta ambulátoriu, internamentu baixa, izolamentu ba moras tbc, partu, kuidadu imunizasaun, serbisu sosiál feto, má-nutrisaun, dentaria, farmásia, laboratóriu, sala emerjénsia, hiv-sida, lepra no kankru raan.
nia dehan, atividade iha klínika bairru-pité ne’e barak mak durante ne’e suspende tanba orsamentu mai la tuir proposta ho montante $236.000
“orsamentu ne’ebé mai ne’e aloka rihun $68 de’it, nune’e la sufisiente ita loke baixa, atendimentu programa má-nutrisaun no partu tanba presiza funsionáriu barak ho orsamentu barak,” nia afirma.
kona-ba estoke ai-moruk, nia dehan, sufisiente hela atu bele halo tratamentu ba pasiente sira hosi fatin atendimentu hirak ne’ebé temi ona.
  krize finanseiru, klínika bairru pité deside taka sala baixa no maternidade
deputadu hosi bankada fretilin, partidu demokrátiku (pd) ho khunto iha parlamentu nasionál (pn) husu governu atu fó asisténsia ba traballadór timo-oan feto na’in-hitu (7) ne’ebé daudaun ne’e terus no hela iha dubai, uni emeradu arabé (uea).

 governu sei solusiona traballadór timoroan na’in-hitu “terus” hela iha dubai
vise bankada fretilin, antoninho bianco, hateten estadu iha papél atu proteje nia sidadaunsira  iha rai-laran no rai-li’ur.
“bankada fretilin sempre defende ema ida labele sai vítima hodi ema ida no ema balun ninia aktu. tanba ne’e, ita agradese deteta duni ema na’in-hitu ne’ebé públiku hotu hatene no ema ne’ebé autór hetan ona detensaun hodi hein prosesu investigasaun bele hatene kle’an liu tan rede, nune’e tempu oin mai labele akontese tan. tanba ne’e,  estadu presiza nafatin proteje nia sidadaun,” deputadu antoninho bianco hateten ba agência tatoli iha parlamentu nasionál, segunda ne’e.
tanba ne’e, nia husu ba parte ezekutivu oinsá tau atensaun hodi labele repete tan situasaun hanesan iha tempu tuir mai.
“dalabarak fó hatene ona no ema balun sai ne’e depois sai tiha mak foin deteta vítima, entaun vítima fó sai fali nune’e presiza haree,” nia jhateten.
 pr horta husu governu repatria timor-oan na’in-hitu hosi dubai
deputadu partidu demokrátiku, adriano do nascimento. imajen antónio goncalves
deputadu pd, adriano nascimento, husu governu tenke koordena ho governu dubai hodi buka dalan se kazu ne’e tama ona, tanba krime prosesu legál ninian mak governu tenke fó asisténsia no ida seluk governu oinsá buka dalan lori fila sira ba fatin ne’ebé sira hakarak ba.
“governu tenke fó asisténsia legál tau rekursu saida de’it labele husik de’it hanesan ne’e, bainhira timor-oan sira ne’e hasoru problema,” nia hateten.
deputadu hosi bankada opozisaun ne’e triste haree grupu organizadu ne’ebé deskonfia kria rede hodi haruka traballadór timoroan sai suspeita ba tráfiku umanu.
“ida-ne’e tristeza se timoroan monu ba emainia lasu liu-liu atividade tráfiku umanu ninian ne’ebé lori sira ba iha ne’eba, depois hosik hela hanesan ne’e. hanoin problema ida ba ita-nia nasaun, tanba ne’e governu tenke haree kestaun ne’e liu-liu grupu organizadu sira-ne’ebé halo hela atividade ida-ne’e hodi lori sai timoroan ba rai-li’ur,” nia preokupa.
reprezentante povu ne’e apresia servisu polísia siéntifika investigasaun kriminál (pcic, sigla portugés) ne’ebé detein ona autór balun ne’ebé signifika sira servisu hatudu ona rezultadu maibé presiza reforsa tan servisu intelijensia nian hosi psic no imigrasaun tanba ema sira-ne’e ba tiha ona rai-li’ur mak foin pcic identifika.
iha parte seluk, deputadu adriano husu governu tenke halo koordenasaun ho ministéiru relevante atu kontrola timoroan sira liu-liu hirak ne’ebé sai atu ba buka servisu iha rai-li’ur ho objetivu tenke klaru.
tanba kondisaun iha rai-laran kampu traballu la bele absorve ema hotu, entaun ho nesesidade ne’e sidadaun sira tenke ba li’ur, nune’e grupu krime organizadu sira komesa explora.
“entaun kada timoroan atu sai ba servisu iha rai-li’ur governu tenke kria mekanizmu ruma hodi haree molok sai. se mak sponsor no atu ba ne’ebé. bele uza mós imigrasaun nasaun seluk, to’o iha ne’eba timoroan sira mai ho objetivu atu buka servisu, hodi nune’e labele hetan ho situasaun sira hanesan ne’e,” nia fó hanoin
tanba timor-oan sira ba iha ne’eba atu ajuda ekonomia família no nasaun, nune’e bainhira governu la fasilita entaun grupu organizadu lori sira ba iha buat ne’ebé ema hotu la espera.
iha fatin hanesan, deputadu khunto no atuál vise prezidente parlamentu nasionál, luis roberto, husu embaixada timor-leste iha rai-li’ur ne’ebé destaka atu oinsá bele akompaña besik ba traballadór na’in-hitu ne’ebé terus no daudaun hela iha dubai.
 timoroan na’in-hitu “terus” hela iha dubai
ministériu turizmu komérsiu no indústria (mtki) liuhosi inspesaun jerál ba jogu (igj, sigla portugés), tuir planu sei estabelese sentru jogu tradisionál iha kuluhun, dili, nune’e jogu tradisonál sira-ne’e lábele la’o ilegal no lakon kontrolu hosi estadu.
 mtki prevee $75.000 hodi kria sentru jogu tradisionál
inspetór jerál jogu, domingos da costa, hateten liuhosi jogu ne’e sei rekola reseita di’ak ba estado no sei kria kondisaun hodi atrai ema seluk hanesan sentru turizmu komunitária no sei monta seguransa, nune’e labarik kiik sira labele asesu ba jogu refere.
“kona-ba sentru jogu tradisionál tuir loloos iha tinan ne’e, ami ba iha faze implementasaun hodi halo konstrusaun. tanba ami iha difikuldade iha 2021, kestaun tempu no aplika konfinamentu obrigatóriu no serka sanitária, entaun ekipa tékniku la konsege halo levantementu entaun ami adia. ba tinan ne’e ami iha prosesu estudu dezeñu planta no kadernu enkargu (boq) no 2023 ami sei tau orsamentu. tuir planu, iha dili ne’e sei estabelese iha kuluhun,” domingos da costa hateten ba jornalista sira iha nia knar fatin, bebora, dili, segunda ne’e. 
durante ne’e, ekipan inspetór jerál jogu identifika ona fatin atu estabele sentru jogu tradisionál iha munisípiu dili sai primeiru pilotu sentru jogu tradiosionál ne’ebé sei estabelese iha kuluhun no iha munisípiu sira-ne’ebé mak besik fronteira.
“ami identifika ona iha munisípiu covalima, salele, ami nia planu iha ona. ba parte leste nian, ami sei instala parte larigutu, ossu, viqueque, tanba fatin istóriku ne’ebé uluk hala’o kontaktu dame iha fatin ne’e,” nia dehan.
tipu jogu tradisionál sira mak futu-manu, bola-guling, kuru-kuru, soe kelu ne’ebé durante ne’e la’o hetan lukru ne’ebè boot, maibé estadu la hetan taxa ruma hosi jogu sira-ne’ebè mak bei’ala  sira husik hela ne’e tenke dezenvolve hodi atrai ema seluk.
kona-ba dezeñu planta no kadernu enkargu (boq), seak atu halo rekrutamentu ba konsultan ho orsamentu $180. 0000 atu halo levantamento, halo konstrusuan kada projetu ida ni kustu ne’e iha millaun $250.
”ita hakarak hadi’a sentru ida-ne’e sai sentru ida-ne’ebè mak atu ba turizmu jogu no mós ba komérsiu, ita tenke hadi’a didi’ak para sai sentru turizmu ida,” nia dehan.
 governu sei disemina diploma ministeriál regula jogu tradisionál
governu liuhosi institutu nasionál seguransa sosiál (inss) selu ona entidade empregadór no fakultativu sira hamutuk 25.302 ho osan $9,782,000.

 inss sei konklui pagamentu ba entidade empregadór-fakultativu iha fevereiru
“inss selu ona osan hamutuk $9,782,000 ba ita-nia entidade empregadór no fakultativu  hamutuk 25.302, kompostu hosi entidade empregu ne’e hamutuk 1.239, apoiu ba eletresidade empreza ne’e hamutuk 658, apoiu renda ka aluga hamutuk 246, apoiu direta ba traballadór sira mak 15.175, dispensa kontrutivu mak 463 no ba fakultativu hamutuk 8.887,” prezidente inss, longuinhos armando leite, hateten ba agência tatoli, iha nia knaar fatin caicoli, kinta ne’e.
pagamentu ba entidade fakultativu ho empregadór sira-nian kontinua la’o hela tanba orsamentu ne’ebé mak hodi selu la fó impaktu, tanba osan ne’e mai hosi fundu covid-19 nian.
“tanba ne’e ami nafatin verifika hela dadus tuan sira-ne’ebé mak hatama ona iha inss. bainhira inss verifika hotu mak foin dehan ramata ka finaliza ona,” nia dehan.
hosi osan $22,650,000 mak institutu nasionál seguransa sosiál (inss) ezekuta ona ne’e ho saldo hela mak $12,867
orsamentu jerál estadu (oje) 2022 hamutuk $29,869,289 ba ministéiru finansa (mf) lideradu rui augusto gomes, aprovadu hosi parlamentu nasionál (pn) iha faze espesialidade.

“rezultadu votasaun a-favór 45, abstensaun 17 no kontra 0. nune’e orsamentu ministériu finansa nian passa,” prezidente parlamentu nasionál, deputadu aniceto longuinhos guterres lopes, deklara liuhosi plenariu, pn, tersa ne’e.
hosi totál oje 2022 mf nian ne’e aloka ba kategoria saláriu vensimentu $4,019,189, bens servisu $20,022,443, kapitál minór $5,000,000, kapitál dezenvolvimentu $827,657 no transferénsia públika laiha.
nune’e, molok aprova oje 2022 ba mf ne’e, hosi bankada opozisaun hamosu proposta rua husu redusaun. proposta dahuluk propoin atu hasai tiha orsamentu ne’ebé aloka ba kategoria kapitál dezenvolvimentu tanba taxa ezekusaun to’o loron 02 dezembru 2021 nia persentajen 0%. tanba ne’e mak propoin atu hasai osan ho montante $827,657 hosi orsamentu mf nian.
proposta daruak haktuir, bazea ba paresér hosi komisaun c-pn (finansa públika) hatudu katak, taxa ezekusaun kategoria bens no servisu inklui obrigasaun foin atinje 39,21%, tanba ne’e propoin atu hemenus osan iha kategoria bens no servisu ho montante $279,035.
maibé, hafoin rona tiha esplikasaun hosi governu, liu-liu ministru finansa (mf), rui augusto gomes, proponente ba proposta, deputada fernanda lay (bankada cnrt), deside retira nia proposta tanba konsidera, esplikasaun sira ne’e pertinente.
“kona-ba proposta redusaun ne’e maibé iha tinan 2022 atividade sira-ne’e justifika tiha ona. purtantu, ida-ne’e tama tiha ona iha planu anuál ministériu finansa nian, atu halo konstrusaun garajen nomós dormitóriu iha postu salele no batugade. ida-ne’e atu responde polítika governu nian atu labele sosa tan karreta estadu, tanba ne’e mak hakarak halo garazen sira-ne’e di’ak,” governante ne’e esklarese.
enkuantu, orsamentu ne’e, sei finansia programa rua (2), sub-programa ualu (8) no atividade 39.
programa jestaun finansa públika sei gasta $19,078,937 no programa boa-governasaun no jestaun instituisionál sei gasta $10,790,352. nune’e, programa jestaun finansa públika ho nia sub-programa jestaun finanseiru no patrimóniu nia atividade inventáriu no jestaun bens móveis, jestaun no alineasaun bens móveis estadu.
sub-programa  reforma finansa públika no patrimóniu estadu nia atividade elaborasaun polítika fiskál, jestaun finansa públika  no patrimóniu estadu, elaborasaun inisiativa lejizlativa kona-ba reforma kuadru normativa jestaun finansa públika patrimóniu estadu, formasaun rekursu umanu iha área jestaun finansa públika, atualizasaun sistema informasaun iha área jestaun finansa públika no patrimóniu estadu,  mellora infraestrutura no lojístika ba implementasaun reforma jestaun finansa públika no patrimóniu estadu.
sub-programa ezekusaun orsamentál no prestaun konta ho nia atividade koordenasaun no supervizaun operasaun kontabilizasaun reseita despeza públika, pagamentu no administrasaun dotasaun todo governu, atividade monitorizasaun desentralizasaun finanseira, jestaun administrasaun públika, kontabilista no normalizasaun kontabilidade, pagamentu no administrasaun dotasaun tudo governu.
sub-programa planeamentu no orsamentu ho nia atividade apoia governu iha definisaun prioridade nasionál investimentu públiku no estratéjia nasionál, elaborasaun proposta oje, akompañamentu no avaliasaun ezekusaun oje.
sub-programa publikasaun estatístika no analiza polítika ekonómika ho atividade metodolojia no rekolla dadus estatístika, analiza no divulgasaun informasaun estatístika iha dominiu sosiál no ekonómiku, publikasaun estatístika ofisiál, polítika ekonómika.
sub-programa mobilizasaun jestaun rekursu externu no arekadasaun reseita ho nia atividade jestaun efikásia no mobilizasaun ajudu externa, parseira públika privadu, jestaun divída públika, akonpañamentu no avaliasaun utilizasaun fundu petrolíferu, administrasaun kobransa impostu no taxa aduaneiru, administrasaun no kobransa impostu iha área tributária, polítika investimentu no monitorizasaun utilizasaun fundu petrolíferu.
portantu, programa boa-governasaun no jestaun instituisionál ho nia sub-programa rua no atividade 12.
sekretariadu tékniku administrasaun eleitorál (stae), seidauk finaliza sinkronizasaun dadus eleitór iha territóriu nasionál inklui diaspora tanba sikroniza ne’e hosi postu administrativu ne’ebé barak liu.

 alterasaun lei resensiamentu eleitorál difikulta sidadaun trata kartaun eleitorál
“ita sei halo sikronizasaun dadus hosi postu administrativu sira-ne’e nune’e prosesu sinkronizasaun dadus sei la’o hela no seidauk finaliza, tanba sei prodús lista provizóriu,” diretór jerál sekretariadu tékniku administrasaun eleitorál (stae), acilino manuel branco, informa ba agência tatoli, iha nia knaar fatin caicoli, dili, segunda ne’e.
stae sei hasai lista espozisaun ida bainhira sinkronizasaun ba dadus eleitór sira iha territóriu nasionál no iha diaspora konklui ona.
tuir kalendáriu ne’ebé públika iha jornál da repúblika iha loron 20 sei halo sinkronizasaun hafoin ne’e mak emprime lista provizóriu.
depois iha loron 28-30 fulan-janeiru sei distribui sasán ba munisípiu sira no iha loron 01-02 fulan-fevereiru ne’e tempu atu ema ida-idak konsulta nia naran iha sentru votasaun sira iha territóriu nasionál.
“loron 09-10 fevereiru ita sei rekolla lista sira depois loron 16-17 fevereiru ita sei halo sinkronizasaun ikus, hodi halo korresaun nune’e ita bele fó sai rezultadu finál eleitór sira nian,” nia dehan.
bazea ba kalendáriu, nia hateten, stae hahú halo resensiamentu eleitorál iha fulan-janeiru 2021 ne’ebé remata ona halo resensiamentu eleitorál iha loron 14 fulan janeiru tinan ne’e.
antes ne’e prezidente repúblika, francisco gusterres ‘lú-olo’, dekreta ona data eleisaun prezidensiál ne’ebé sei hahú iha loron 19 fulan-marsu tinan ne’e.
bazea ba ida-ne’e, tribunal rekursu mós termina loron ikus ba kandidatura prezidente repúblika peiódu 2022-2027 atu rejista naran ne’e iha 04 fevereiru 2022.
 resensiamentu eleitorál sei konklui iha 14 janeiru
reprezentante povu iha uma fukun parlamentu nasionál husu governu atu identifika estrada ne’ebé kondisaun ladi’ak iha territóriu hodi normaliza, liu-liu estrada ne’ebé liga direta ba sentru votasaun iha eleisaun prezidensiál ne’ebé sei realiza iha 19 marsu 2022 ne’e.

“hanoin hanesan informasaun ne’ebé iha sentru votasaun sei barak maibé fatin barak estrada asesu ba susar. se ministériu obra públika (mop) ho institutu jestaun ekipamentu (ige, sigla portugés) la halo intervensaun ka normalizasaun mak sei difikulta stae atu mobiliza materiál sensetivu sira iha eleisaun prezidensiál ne’ebé sei realiza iha 19 marsu. nune’e, fó hanoin ba governu atu tau atensaun,” deputadu cnrt, arão noe, levanta iha plenária parlamentu nasionál, segunda ne’e.
tanba tuir arão, iha semana kotuk hala’o viajen ba nia munisípiu rasik manufahi iha suku balun observa sei iha mós sentru votasaun maibé daudaun iha tempu udan sei makaas, nune’e dalan susar tebes atu asesu entaun husu ba governu liu-liu ige, i.p presiza atu normaliza normaliza.
deputadu fretilin, dario maderia, husu ministériu administrasaun estatál (mae) koordena ho ministériu obra públika orienta institutu jestaun ekipamentu (ije) atu identifika dalan ne’ebé liga sentru votasaun ladi’ak liu-liu área izoladu sira bele normaliza, nune’e fasilita servisu stae no movimentu komunidade iha tempu eleisaun.
tanba, nia dehan, observasaun ne’ebé iha semana kotuk bainhira hala’o viajen ba munisípiu viquque nota katak iha suku bahatata hosi postu watucabau villa nu’udar área izoladu labele asesu ba estrada.
“susar liu mak iha tempu udan daudaun ne’e labele asesu ba estrada motor ho karreta para iha suku afaloicai hafoin ba iha suku bahatata. no, foin daudaun iha fim de semana, ha’u konsege to’o iha ne’ebá, karreta tama mai nia roda pipu sira haksoit sai hotu tanba dalan ladi’ak, hodi hein kle’ur mai fali lori roda dezerva iha postu watucarbou vila mak foti,” nia dehan.
prezidente parlamentu nasionál, deputadu aniceto longuinhos guterres lopes, konsidera presiza normaliza lalais dalan tanba ita agora iha preparasaun eleisaun prezidensiál hanesan kampaña eleitorál to’o ba iha data eleisaun iha 19 marsu.
hatán ba preokupasaun ne’e, reprezenta governu liuhosi ministru ba asuntu parlamentár no komunikasaun sosiál (mapkoms), francisco maretins da costa pereira jeronimo, hateten sei hato’o asuntu ne’e ba ministéiru tutela.
vise prezidente komisaun nasionál eleisaun (cne-sigla portugés), domingos barreto, hateten debate ba kandidatu prezidente repúblika sei realiza iha 15 marsu 2022 iha hotel turizmu, lecidere, tuku 17h00-11h00 kalan.
 debate kandidatu pr 2022-2027 sei uza lian tetún-portugués
“oráriu ba dabate ita-nia kandidatu prezidente repúblika sira sei realiza iha 15 marsu. iha debate ne’e, sei husu perguntas ho dalen tetun no portugés ba kandidatu pr sira hodi hatán ho dalen rua ne’e,” vise prezidente cne ne’e hateten ba agência tatoli, via telefónika, tersa ne’e.
kandidatura prezidente repúblika na’in-16 ne’ebé admitidu mak hanesan kandidatu hosi partidu cnrt josé manuel ramos horta, partidu khunto armanda berta dos santos, partidu fretilin francisco guterres lú olo, hosi pd mariano ‘aasanami’ sabino lopes, partidu demokrátiku da repúblika de timor (pdrt) anacleto bento ferreira.
kandidatu independente sira kompostu hosi felizberto araújo duarte, maria helena lopes de jesus ‘milena’ pires, maria ángela freitas da silva, isabel da costa ferreira, hermes da rosa correia barros, tito da costa cristovão ‘lere anan timur’, rogério tiago de fátima lobato, virgílio da silva guterres ‘lamukan’, constâncio da conceição pinto “terus”, antero benedito da silva no martinho germano da silva gusmão.
votasaun no apuramentu rezultadu loron eleisaun iha 19 marsu 2022 no hafoin prosesu votasaun termina inisíu kontajen votu iha sentru votasaun no envia urna ba apuramentu munisipál.
apuramentu munisipál ba rezultadu no envia akta eleitorál no elementu (votu nulu, protestadu no reklamasaun ne’ebé existe) ba komisaun nasionál eleisaun (cne, siglá portugés) iha 19 to’o 21 marsu 2022.
apuramentu finál rezultadu nasionál komisaun nasionál eleisaun (cne, siglá portugés) iha 22-24 abríl 2022. interpozisaun rekursu ba rezultadu nasionál provizóriu ba tribunál rekursu (tr) iha 28 abríl no tribunál rekursu (tr) deside rekursu iha 29 abríl 2022.
maibé, iha loron 29 abríl cne remete (haruka) akta rezultadu ba tribunál rekursu bainhira laiha rekursu.
 cne laiha intensaun teste kandidatu pr ho lian portugés
sekretáriu estadu kooperativa (sekoop), elizário ferreira, semana ne’e, fó pose ba estrutura kooperativa kréditu uniaun tolu no kooperativa multi-setorál hamutuk rua, iha salaun timor rai klaran, postu administrativu aileu vila, munisípiu aileu.
“ha’u husu ba kooperativa foun lima ne’ebé foin estabelese atu evita dependénsia maka’as hosi ajudu li’ur, maibé apreende hamriik mesak ho ain rasik hodi nune’e bele iha sustentabilidade ba futuru, no mós kooperativa sira tenki iha interdependénsia ba malu, katak kooperativa sira tenki iha estudu komparativu ba kooperativa sira seluk,” governante ne’e hateten hanesan agência tatoli sita, kinta ne’e.
 sekoop-bctl fasilita formasaun literasia finanseira ba formandór kooperativa
serimónia pose ne’e akompaña mós hosi country director plan international, dellyana ximenes, sekretáriu munisípiu aileu no segundu komandante polísia nasionál timor-leste (pntl) munisípiu aileu.
antes ne’e plan international harii grupu hamutuk 15 iha aileu durante tinan barak nia laran hodi halo akompañamentu, maibé iha tinan kotuk grupu hirak ne’e iha inisiativa rasik hato’o pedidu ba parte sekoop hodi fasilita formasaun bázika ba sira hodi nakfilak-an sai kooperativa tuir regulamentu ne’ebé maka iha.
“ha’u agradese ba plan international ne’ebé durante ne’e forma ona ita-nia komunidade no juventude sira iha tempu naruk nia-laran, parte sekoop kontinua asegura kooperativa hirak ne’e atubele iha ninia sustentabilidade hodi fó moris ba vida ekonomia no membru sira iha rai laran,” nia akresenta.
sekretáriu estadu dehan, ba oin sekoop sei fasilita formasaun no akompañamentu ba kooperativa hirak ne’e to’o hamriik mesak.
iha biban hanesan, country director plan internasionál, dellyana ximenes, husu ba grupu hirak ne’ebé mak nakfila-an sai ona kooperativa, hodi nafatin hatudu unidade no valoriza malu maski hasoru problema kiik-oan sira, hodi nune’e kooperativa ne’e labele mate iha dalan klaran.
kooperativa sira ne’ebé simu pose mak hanesan kréditu uniaun tane no haburas komunidade rural (cu thakura), kooperativa kréditu uniaun hamutuk haforsa susesu ba futuru (cu hahasufu), kooperativa kréditu uniaun hamutuk reforsa ekonomia rural (cu hrer), kooperativa multi-setoriál juventude haburas agrikultura munisípiu aileu (jhama), no kooperativa multi-setoriál hametin komunidade rurál (hkr).
 ministériu saúde (ms), relata kazu pozitivu foun  laiha, rekuperadu  na’in-rua no kazu ativu 14.
“ohin kazu detetadu foun  laiha, rekuperadula rua no kazu ativu 14,”diretora jerál prestasaun saúde odete da silva viegas  liuhosi nota ne’ebé agência tatoli asesu, kuarta ne’e. 
nune’e, hahú 21 marsu 2020 to’o 22 juñu 2022 iha kumulativu kazu konfirmadu 22.945 no óbitu 133.
hosi horisehik mai ohin, laboratóriu nasionál saúde halo teste pcr 55,  kompostu vijilánsia sentinela laiha, rastreiu ba kontaku laiha, rastreiu aleatóriu tolu, viájen internasionál 49 no follow up iha kuarentena laiha.
alende ne’e, totál teste pcr ne’ebé halo iha 21 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 55, hanesan maubisse laiha, maliana laiha, viqueque laiha, suai laiha, baucau laiha, ermera laiha, raeoa laiha, hngv  55,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 22 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (87,9%) no kumulativu 2ª doze iha dili (83,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,0% no simu ona doze daruak 74,2%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 22 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-ida no ativu 16 
diretór jerál sekretariadu tékniku administrasaun eleitorál, acilino manuel branco, informa rede eleitorál ázia submete ona pedidu ba stae atu sai observadór ba eleisaun prezidensiál hodi hili prezidente repúblika períodu 2022-2027 ne’ebé sei realiza iha 19 marsu 2022.

“kona-ba ázia nian ita mós simu ona karta pedidu liuhosi rede eleitorál ázia ninian partilla ona rekejitu sira mai iha ne’e hamutuk na’in-neen (6) no austrália mós halo kontaktu no hakarak sai observadór ba ita-nia prosesu eleisaun ba prezidente repúblika 2022 nian,” diretórjerál stae ne’e hateten ba agência tatoli, iha nia knaar fatin caicoli, dili, kuarta ne’e.
antes ne’e delegasaun uniaun europeia ne’ebé fahe ba ekipa tolu, ekipa dahuluk hamutuk na’in-neen (6) mak to’o ona iha timor-leste iha fulan-janeiru no ekipa daruak iha ema na’in-ualu (8) to’o iha tersa (15 fevereiru) horisehik, no iha semana oin ema na’in-20-resin mak sei mai tán.
“to’o agora ita sei simu observadór internasionál no nasionál to’o loron sanulu antes tama ba eleisaun nian,” nia dehan.
kritéria atu sai observadór, nia dehan, antes ne’e sai observadór nanis no sei hatudu kartaun vasina nian, ne’ebé vale ba observadór nasionál no internasionál tenke enexa pasaporte tanba karta akreditasaun ne’e uza númeru pasaporte no mós imajen ka retratu 3x4 hodi emite ba kartaun eleitorál.
“depois ita sei halo formatu ida para sira prenxe hodi hatudu tipu mekanizmu kontrolu ida antes ita emite kartaun ne’e ba sira. maibé ba sira-ne’ebé mak sai ona observadór ona iha periódu kotuk-kotuk ne’e ita fasilita de’it maske estatutu la mensiona kona-ba rekezitu,” acilino hateten.
sai observadór tenke iha kartaun vasina
diretór jerál sekretariadu tékniku administrasaun eleitórál ne’e hateten, ba fiskais ho ofisiais no obervadór ba eleisaun prezidensiál 2022 ne’e tenke prenxe rekezitu ida mak iha kartaun vasina.
“hakarak informa mós ba públiku katak iha prosedimentu balun halo hodi aplika iha parte balun de’it mak hanesan fiskál sira, ofisiál sira-ne’ebé mak sei servisu iha prosesu eleitorál no obervadór sira tenke iha karatun vasina ka di’ak liu seritifikadu vasinasaun nian,” nia dehan.
maibé, nia dehan, ba sidadaun ka eleitór sira iha territóri timor-leste iha obrigatóriu uza sira-nia dokumentu hanesan kartaun eleitorál hodi komprova no bele tuir vota ka ezerse sira-nia direitu votu hodi hili kandidatu prezidente repúblika ne’ebé sira hakarak atu hili.
“ba eleitór sira-ne’e ba vota tenke uza kartaun eleitorál. ha’u husu ba públiku informasaun ida-ne’e públiku tenke hatene,” nia hateten.
karik sidadaun iha kosiensia simu vasina ne’e di’ak liután, nune’e bele haforsa imunidade tanba iha sentru votasaun sira-ne’e ema oioin de’it mak iha ne’ebá, tanba ne’e atu di’ak liu tenke simu vasina hodi bele hadook an hosi moras covid-19.
“espera katak kondisaun ne’ebé mak seguru proteje ita-boot sira-nia an, nune’e ita-boot sira bele ezerse imi-nia direitu bainhira fila labele lori fali moras ba família sira iha uma, maibé la’ós tenke iha kartaun kinur mak vota, ida-ne’e informasaun laloos,” nia dehan.
kona-ba evolusaun covid-19, nia dehan, stae koordena ona ho ministériu saúde (ms) hodi bele asegura no oinsá halo prevensaun, tanba ema hotu nia esperansa katak to’o iha loron 19 marsu ne’e fiar katak kondisaun sei nafatin mantein hanesan ne’e.
stae iha ona orientasaun atu lori halo distansiamentu ba eleitór sira no labele halo konversa ba malu iha porsesu eleisaun ba asuntu la nesesáriu, entaun teknikamente stae sei prepara luvas, hand sanitizer no máskara hodi fasilita eleitór sira iha sentru votasaun sira.
entratantu, nia informa, stae sei transporta materiál eleisaun ba diáspora, nune’e bele halo preparasaun no fasilita eleitór sira iha rai-li’ur bele partisipa hodi ezerse sira-nia direitu votu iha eleisaun prezidensiál 2022.
“materiál ba eleisaun nian ne’e ita preparadu ona no tuir ita-nia planu entre fevereiru nia klaran ne’e, sasán sira-ne’e tenke transporta ona ba diáspora tanba antes to’o ne’ebá ita mós tenke hatene informasaun sira-ne’e. maibé stae nia planu, tarde liu iha fulan-fevereiru ne’e tenke sai hosi dili ba diaspora,” nia dehan.
atu transporta materiál hirak ne’e, presiza mós hatene voo ne’ebé mai timor-leste tanba pandemia covid-19 iha mundu normál fali ona no hein katak voo komersiál bele la’o ona, nune’e bele fasilita ba prosesu eleitorál no realiza eleisaun prezidensiál iha diáspora.
prezidente komisaun funsaun públika (kfp), faustino cardoso, informa kfp simu ona pedidu lisensa espesiál ho vensimentu hosi funsionáriu públiku ida hosi ministériu administrasaun estatal (mae) ho naran hermes da rosa correia barros, tanba kandidata an ba rrezidente repúblika periodu 2022-2027.

 to’o ohin, tribunál rekursu rejista ona kandidatu pr na’in-11
“ha’u foin haree funsionáriu hosi ministériu administrasaun estatál (mae), na’in-ida (1) ho naran hermes da rosa correia barros, haruka ona pedidu ba komisaun funsaun públika husu lisensa espesiál ho vensimentu hodi kandidata nia an ba prezidente repúblika,” prezidente komisaun funsaun públika, faustino cardoso, hateten ba agência tatoli, iha kuartél jerál f-fdtl fatuhada, hafoin partisipa serimónia transformasaun falintil ba f-fdtl ba dala-21, kuarta  ne’e.
lisensa espesiál refere, oras ne’e daudaun kpf prosesa ona nune’e hodi fó lisensa espesiál ba funsionáriu ne’e ho vensimentu tanba nu’udar kandidata ba pr, no bainhira eleitu mós kontinua hato’o pedidu foun hodi asume kargu durante nia mandatu.
ba funsionáriu ne’ebé atu sai ekipa susesu ba kandidatura pr ne’ebé husu lisensa lahó vensimentu durante períodu kampaña, maibé to’o ohin loron kfp seidauk simu pedidu hosi funsionáriu sira-ne’e bele mós hosi institiusaun liuhosi sira-nia superiór sira.
  kandidatu hermes barros no isabel ferreira rejista iha tribunál rekursu
“ami tenta atu haklaken liután hodi alerta ba sira kona-ba importánsia atu hatene prosedimentu legál sira, nune’e sira belé informadu kona-ba regra no prosedimentu bainhira sira hakarak partisipa hodi fó apoiu ba kandidatura sira durante períodu kampaña eleitorál nu’udar ekipa susesu,” nia hateten.
bazea ba regra no prosedimentu bainhira funsionáriu ne’ebé mak hakarak husu lisensa lahó vensimentu hakarak sai ekipa susesu ba kandidatura sé de’it bele hato’o pedidu no prenxe formuláriu iha kfp, hafoin kfp bele emite hodi hasai.
tuir kalendáriu ne’ebé mak prezidente repúblika francisco guterres lú-olo dekreta, eleisaun prezidensiál sei realiza iha loron 19 fulan-marsu ne’e no daudaun ne’e kandidatura prezidente repúblika na’in-11 mak rejista ona iha tribunál rekursu.
kalendáriu eleitorál ba eleisaun prezidente repúblika
kalendáriu eleitorál ba eleisaun prezidente repúblika, imprime iha 19 marsu to’o 02 maiu markasaun eleisaun no kalendáriu.
dekretu prezidente repúblika markasaun loron eleisaun ba prezidente repúblika (14/01/2022) no publikasaun dekretu prezidente repúblika iha jornál repúblika iha 15/01/2022.
stae públika kalendáriu operasaun eleitorál, 15-23 janeiru 2022.
kandidatura no respetivu kontensiozu
termu prazu ba aprezentasaun kandidatura ba iha tribunál rekursu hahú hosi loron 15 fulan-janeiru to’o loron 04 fulan-fevereiru tinan 2022.
hafoin simu lista kandidadura, supremu tribunál rekursu (stj) verifika regularidade prosesu, autentikasaun ba dokumentu no elijibilidade kandidatu sira-nian.
prazu ba iregularidade kazu prezidente stj notifika reprezentante kandidatu, no bainhira stj verifika dokumentu kandidatu sira la kompletu mak sei notifika fila-fali prazu loron rua atu kompleta.
desizaun tribunál rekursu kona-ba kandidatura iha 04-14 fevereiru 2022.
interpozisaun rekusu ba koletivu tribunál rekursu kona-ba admisaun ka rejeisaun kandidatura, 15 janeiru 2022.
desizaun ba rekursu komunika ba sekretariadu tékniku administrasaun eleitorál (stae) no komisaun nasionál eleisaun (cne, siglá portugés) relasaun ba kandidatura sira defenitamentu admitida iha 17 fevereiru 2022.
sekretariadu tékniku administrasaun eleitorál (stae) divulga ka publika kandidatura definitivamente admitidu iha komunikasaun sosiál iha loron 18 no 20 fevereiru 2022.
konstituisaun sentru votasaun no estasaun votu
sekretariadu tékniku administrasaun eleitorál (stae) divulga númeru no fatin sentru votasaun no estasaun votu iha 17 fevereiru 2022.
kampaña eleitorál
periódu kampaña eleitorál akontese iha loron 02-16 marsu 2022.
votasaun no apuramentu rezultadu
loron eleisaun iha 19 marsu 2022 no hafoin prosesu votasaun termina inisíu kontajen votu iha sentru votasaun no envia urna ba apuramentu munisipál.
apuramentu munisipál ba rezultadu no envi akta eleitorál no elementu (votu nulu, protestadu no reklamasaun ne’ebé existe) ba komisaun nasionál eleisaun (cne, siglá portugés) iha 19 to’o 21 marsu 2022.
apuramentu finál rezultadu nasionál komisaun nasionál eleisaun (cne, siglá portugés) iha 22-24 abríl 2022.
interpozisaun rekursu ba rezultadu nasionál provizóriu ba tribunál rekursu (tr) iha 28 abríl no tribunál rekursu (tr) deside rekursu iha 29 abríl 2022. maibé iha loron 29 abríl cne remete (haruka) akta rezultadu ba tribunál rekursu bainhira laiha rekursu.
tribunál rekursu (tr) analiza dokumentasaun envia hosi cne, valida rezultadu no proklama rezultadu no fó sai númeru eleitór inskritu, votante, votu branku, nulu no votu atribui kada kandidatu iha 30 abríl no 05 maiu 2022.
ikus liu publikasaun iha jornál repúblika ba akordaun tribunál rekursu nian.
 eleisaun ba prezidente repúblika sei akontese iha 19 marsu 2022
juventude partidu frente revolsionáriu indepedente (fretilin), sesta ne’e realiza konferénsia nasionál dahuluk ho tema ‘hametin identidade no haburas kultura instituisionál atu hatutan mehi fretilin nian’.

“juventude fretilin buras daudaun no tenke sai unidu no forte liu atu sai organizasaun presiza tempu tasak didi’ak,” sekretáriu jerál partidu fretilin, mari alkatiri, hateten bainhira halo abertura ba konferénsia refere, iha sentru konvensaun dili (cdd, siglá portugés), dili.
tuir nia, bainhira organizasaun ne’e moris iha ne’e hanoin tempu ida fretilin esperimenta atu asume postura foun iha realidade konstelasaun polítika iha timor-leste maibé preokupasaun fretilin atu harii organizasaun masa juventude fretilin asume papél determinante.
“partidu fretilin iha organizasaun haat hanesan mós juventude fretilin instituisaun ida atu buras no metin ba beibeik presiza tempu nune’e moris hanesan organizasaun preokupa povu tomak nia vida. ha’u deseja koneferénsia ne’e la’o di’ak,” nia hateten.
sekretáriu jerál juventude fretilin, abrão saldanha nokosiku, hateten objetivu dahuluk hosi konferénsia ne’e mak debate kona-ba vida organizasaun tanba konferénsia nasionál hanesan órgaun aas liu ba juventude fretilin atu define liña polítika atuasaun ba tinan lima mai, no sei eleje estrutura foun órgaun sentrál juventude fretilin.
atuál sekretáriu estadu juventude no desportu (sejd) ne’e relata, progresu servisu ne’ebé durante ne’e estrutura atuál hala’o ona mak harii estrutura hosi baze to’o nasionál, hahú formasaun polítika lubun hosi munisípiu balun no nasionál, partisipa mobilizasaun organizasaun kanpaña polítika iha eleisaun oioin no eleisaun interna partidu nian no kontribui ba partidu nia organizasaun nivél baze sira hotu.
parte seluk, relasiona ho eleisaun prezidensiál 2022 no juventude fretilin nu’udar organizasaun masa partidu fretilin nian ho posizaun hodi apoiu totál kandidatu prezidente repúblika períodu 2022-2027, francisco guterres lú olo.
entertantu, konferénsia ne’e sei hala’o durante loron tolu 18 to’o 20 fevereiru ne’e no partisipa hosi 6611 hosi munisípiu 12 inklui juventude sira hosi rejiaun administrativa espesiál oé-cusse ambeno (raeoa),
komisaun a ne’ebé trata asuntu justisa no konstituisional iha parlamentu nasionál, deskute ona artigu hamutuk 51 ba proposta-lei orden ba advogadu sira iha espesialidade.

“iha proposta lei ne’e iha artigu 101 no iha diskusaun espesialidade ami halo diskusaun to’o ona iha artigu 51,” prezidente komisaun a, joaquim dos santos, hateten ba agéncia tatoli iha parlamentu nasionál.
durante diskusaun to’o iha artigu ne’e, ko’alia barak liu ba inkompatibilidade kona-ba advogadu  ne’ebé profísional halo servisu asesória, purtantu sei la limita desde kumpre estatutu  no la bandu advogadu atu halo kontratu ho instituisaun ruma fó advokasia.
maibé, importante liu mak atu sai advogadu tenke ba inskreve iha orden no jurista ne’ebé la inskreve iha orden nia labele halo exersísiu advokasia no ho ida-ne’e asosiasaun advogadu sira ne’ebé existe ona to’o ohin loron, bainhira lei ne’e vigór sira tenke halo rejistu.
“ida ne’e mak diskusaun naruk ida sira ba rejistu hodi rekuñese hosi estadu” nia hateten.
prezidente komisaun a, hateten orden advogadu bainhira vigór atu regula ezisténsia advogadu sira iha timor-leste relasiona ho tribunál, kliente no instituisaun estadu, organizasaun internasionál.
tuir ajenda komisaun a nian, kinta (16/02) ne’e, kontinua hala’o diskusaun espesialidade ba proposta-lei orden advogadu iha munisípiu aileu.
tan ne’e, deputadu joaquim, hateten bainhira iha konsensu entre deputadu sira bele finaliza semana ne’e nia laran iha diskusaun espesialidade, hafoin ne’e halo relatóriu no paresér finaliza sei submete ba meza presidente parlamentu nasionál hodi bele ajenda ba diskusaun no aprovasaun iha finál global.
enkuantu, substánsia hosi proposta-lei númeru 26/v/3ª, kona-ba orden ba advogadu sira-ne’e kona-ba regulasaun asesu no ezersísiu iha profisaun advogadu sira, inskrisaun no emisaun korrespondente sédula profisionál, ne’ebé asegura hosi ministériu justisa (mj) liuhosi  konsellu ba jestaun no dixiplina iha advokasia.
proposta-lei ne’e komposta hosi artigu hamutuk ualu (8), anexu ida (1), kapítulu hamutuk sia (9), kontein ho artigu hamutuk 101.
anexu ne’e komposta hosi kapítulu i kona-ba dispozisaun jerál ho artigu hamutuk 10, kapítulu ii kona-ba órgaun orden advogadu timor-leste (oatl) iha sesaun i (dispozisaun jerál) ho artigu hamutuk 10, sesaun ii (asembleia jerál) ho artigu neen (6), sesaun iii (bastonáriu) ho artigu hamutuk rua (2), sesaun iv (diresaun) ho artigu hamutuk rua (2), sesaun v (konsellu jurizdisionál no fiskál) ho artigu hamutuk rua (2).
kapítulu iii kona-ba ezersísiu advokasia iha sesaun i (dispozisaun jerál) ho artigu hamutuk 15, sesaun ii (inkompatibilidade no impedimentu sira) ho artigu hamutuk haat (4).
entretantu, kapítulu iv kona-ba deontolojia iha sesaun i (prinsípiu jerál) ho artigu hamutuk neen (6), sesaun ii (relasaun ho kliente) ho artigu hamutuk lima (5), sesaun iii (relasaun ho tribunál) ho artigu hamutuk tolu (3), sesaun iv (relasaun entre advogadu sira) ho artigu hamutuk tolu (3).
hosi parte kapítulu v kona-ba disiplina iha artigu hamutuk 10, kapítulu vi kona-ba rejime patrimoniál ho artigu rua (2), kapítulu vii kona-ba kooperasaun institusionál iha artigu ida de’it.
nune’e mós kapítulu viii kona-ba adgovadu no advogadu estajiáriu iha sesaun i (inskrisaun oatl) iha artigu hamutuk haat (4), sesaun ii (inskrisaun atu sai advogadu) iha artigu hamutuk haat (4), sesaun iii (estájiu no inskrisaun atu sai advogadu estajiáriu) iha artigu hamutuk hitu (7).
kapítulu ix kona-ba dispozisaun finál iha sesaun i (responsabilidade kriminál no sivíl) iha artigu hamutuk tolu (3) no sesaun ii (dispozisaun sira seluk) iha artigu hamutuk rua (2).
vise xefe bankada khunto iha parlamentu nasionál, antónio verdial de sousa, kongratula povu nia maturidade kria pás no estabilidade iha kampaña eleitorál ne’ebé kandidatu prezidente repúblika na’in-16 hala’o iha territóriu nasionál. 

“bankada khunto kongratula povu iha territóriu laran tomak ba sira-nia maturidade no dixiplina ne’ebé hatudu iha kampaña prezidensiál períodu 2022 durante ne’e,” vise bankada khunto ne’e hateten liuhosi deklarsaun polítika iha plenária parlamentu nasionál, segunda ne’e.
povu hatudu sira-nia dixiplina durante kampaña eleitorál ne’ebé kandidatu prezidente repúblika na’in-16 hala’o hahú hosi loron 02-16 marsu ne’e, hatudu katak povu matenek iha maturidade no dixiplina mezmu iha mós konfitu ida-rua mosu durante kampaña ne’e hala’o.
nasaun demokrásia no povu hatudu duni katak sira moris iha demokrásia nia laran, hodi partisipa maximu iha kampaña eleitorál ba kandidatu 16, hodi rona kandidatu ida-idak nia vizaun bainhira sai hanesan prezidente repúblika ba tinan lima mai.
aleinde ne’e, bankada khunto kongratula kandidatu prezidente repúblika períodu 2022-2027 hamutuk na’in-16 ne’ebé iha períodu hala’o kampaña ne’e hatudu mós sira-nia maturidade polítika hodi hato’o sira-nia programa no kompromisu ho loloos.
“falta de’it loron rua hodi termina ita-nia kampaña ba elisaun prezidensiál ba periódu 2022-2027. nu’udar reprezentante povu iha uma fukun hakarak kongratula ba kandidatu 16 ne’ebé iha loron kampaña hatudu tebes sira-nia maturidade polítika hodi hato’o sira-nia kompromisu eleitorál, vizaun, misaun no mensajen ba ita-nia povu atu iha tempu eleisaun ne,e povu bele hili sira,” nia dehan.
entertantu, tuir kalendáriu hosi órgaun eleitorál hatudu katak kampaña eleitorál ba eleisaun prezidensiál 2022 ne’e, hahú realiza iha 02 marsu no ramata iha loron16 marsu, no eleisaun prezidensiál ne’e sei realiza iha 19 marsu 2022.
husu pntl prosesa suspeitu tuir lei
entretantu, segundu vise prezidente parlamentu nasionál, luis roberto, hateten kampaña ne’ebé kandidatu prezidente repúblika ho númeru sortie 9, armanda berta dos santos, hala’o iha munisípiu baucau iha loron 06 marsu ne’e, apoiante sira fila hetan atake hosi grupu balun, ne’ebé rezulta balun kanek todan no kmaan.
“maibé, daudaun autoridade seguransa kaptura ona suspeitu balun tanba ne’e ami nafatin husu prosesa tuir lei ne’ebé iha hodi hatán ba justisa,” nia hateten.
deputadu hosi bankada khunto ne’e la duun matak ba apoiante hosi kandidatu pr sira seluk maibé ema balun mak hakarak kria instabilidade, nune’e submete investigasaun hodi hatán ba lei.
pontu fokál unidade implementasaun akademia (uia) iha sekretária estadu arte no kultura (seak), grigoriana das dores tilman, informa iha tetu fiskál orsamentu jerál estadu (oje) 2022, uia tau importánsia ba programa prioridade rua.

notísia relebante: seak atu integra “akademia arte kreativa indústria kulturál” ba untl
“ami˗nia programa prioridade iha 2022 hamutuk rua mak rograma formasaun kona˗ba espesialidade tolu hanesan dansa, arte vizuál no múzika, ne’ebé sei fó ba estudante pré˗sekundária iha munisipiu tolu hanesan raeoa, ermera no aileu. enkuantu, ba programa daruak mak konkursu ba dansa,” grigoriana das dores tilman, informa ba ajénsia tatoli iha nia knaar˗fatin, avenida portugal, dili, kuarta ne’e.
pontu fokal uia ne’e esplika, iha konkursu dansa ne’e ekipa uia sei ba fó iha baze kona˗ba konesimentu lala’ok dansa, hanesan dansa kontemporania, dansa foklor no dansa kulturál tradisonál.
“iha konkursu ne’e ami sei halo iha dili no loke ba públiku, ne’ebé ba maluk sira-ne’ebé interese ba konkursu ne’e bele mai rejistu,” nia dehan.
objetivu hosi programa rua ne’e mak atu hasa’e sira˗nia kapasidade no konesimentu, liuhosi mundu artistiku nian, tanba agora timor˗leste moris ona iha mundu globalizasaun no mundu modernu.
“ita realiza programa rua ne’e atu sira mós bele koñese iha mundu artistiku ne’e oinsá, dansa modernu no dansa kontemporania ne’e oinsá, ida ne’e mak ami sei fó ba sira,” nia hateten.
bainhira mak realiza konkursu ne’e, nia informa, uia seidauk termina loron bainhira mak atu realiza konkursu ne’e, tanba atividade konkursu ne’e ba kuatru trimestre ne’ebé monu iha fim do ano, enkuantu kona˗bá formasaun sei realiza iha semana oin.
“entaun, atividade konkursu ne’e ami tau planu iha fin do ano ba fulan-novembru no dezembru, hanesan ami hala’o formasaun iha munisipiu sira-ne’e hotu mak ami foin realiza konkursu ne’e,” nia hateten.
kritériu ba konkursu ne’e mak, ema idade 14 to’o 30 no nia tenke ema timor-oan. entretantu, totál orsamentu ba realizasaun programa rua ne’e hamutuk $9,801.00.
prezidente autoridade portuária timor-leste (aportil), flávio cardoso neves, hateten, semana ne’e ró-ahi berlin nakroma sei ba halo manutensaun kompletu iha surabaya, indonézia.
“ró berlin nakroma antes ne’e sempre halo manutensaun iha indonézia, maibé ha’u muda hotu nia mekanizmu, ita identifika uluk ró nia kondisaun saida mak a’at, ita konvida empreza ocean timor nia espesialista mai hadi’a de’it iha timor-leste. maibé daudaun atu ba halo manutensaun kompletu iha surabaya,” prezidente aportil informa ba agência tatoli, iha ninia knaar fatin, portu dili, tersa ne’e.
 pm taur preokupa infraestrutura manutensaun ba ró-ahi
durasaun manutensaun kompletu sei la to’o fulan-tolu bele ramata no ró-ahi bele fila mai timor-leste.
“agora atu haree ró nia okos keta dodok karik presiza hadi’a no pinta fali, tanba timor-leste laiha fasilidade atu hiit sa’e ró, entaun tenke lori bá indonézia,” nia akresenta.
antes ne’e, ró-ahi ne’e hadi’a ona mákina iha timor-leste iha semana kotuk no halo prova de már ho objetivu atu garante katak ró bele halo viajen no atu sukat forsa no haree funsaun mákina prinsipál inklui materiál auxiliar, ne’ebé hosi ninia rezultadu hatudu katak buat hotu la’o di’ak.
“ema barak la konkorda desizaun bolu espesialista sira mai timor-leste atu hadi’a mákina ró, maibé ida-ne’e ninia impaktu pozitivu tanba orsamentu ne’ebé hasai halo manutensaun ne’e la boot hanesan ba halo manutensaun iha rai-li’ur. maski foin hahú maibé ita hetan rezultadu di’ak tanba iha espesialista mai hadi’a no timor-oan bele akompaña, nune’e bele hatene buat barak, ha’u hanoin serbisu balun la presiza bá indonézia maibé ita tenke fó oportunidade ba timor-oan sira nune’e sira mós toman iha setór marítima,” nia hateten.
biban ne’e, prezidente aportil husu ba governu atu halo planu konstrusaun ba fatin manutensaun, atu nune’e ró seluk hanesan berlin-ramelau la persiza ba halo manutensaun iha indonézia tanba han tempu no gasta osan barak.
“baibain ba halo manutensaun sistema mákina iha rai-li’ur bele han tempu fulan-tolu, maibé ita hadi’a de’it iha timór la to’o fulan-tolu, nune’e ita espera timor-leste iha fatin manuntensaun tanba bainhira ita halo manuntensaun ró iha rai-li’ur ne’e di’ak maibé ita labele kontrola ho di’ak no folin bele to’o $380.000 to’o $600.000,” nia dehan.
organizasaun populár mulher timor (opmt), hosi partidu frente revolsionáriu independente (fretilin)sexta ne’e realiza konferénsia nasionál ba dala-iv ho tema “opmt reziliente! hori uluk, ohin loron no aban bainrua” hodi diskute kona-ba programa ba tinan lima no  diskute estutu hodi hili estrutura foun.

iha abertura, sekretáriu jerál partidu fretilin, mari alkatiri, hateten konferénsia ida-ne’e momentu importante tebes hodi diskute kestaun komplesidade oioin kona-ba feto liu-liu direitu feto hosi baze to’o nasionál.
sekertáriu jerál partidu fretilin, mari alkatiri. francisco sony
“opmt nu’udar órganizaun karáter uniku ne’ebé harii hosi partidu fretilin, nune’e konferénsia ne’e atu diskute asuntu komplesidade sira no organizaun hodi hamriik servi direitu tomak feto sira-nian hanesan afirma direitu feto hahú hosi baze to’o nasionál moris igualidade ho direitu sirkunstánsia iha servisu no responsavilidade,” mari alkatiri hateten iha intervensaun iha salaun katedrál, dili, sesta ne’e.
alkatiri fó votu susesu ba konferénsia ida-ne’e, tanba loron rua tán ne’e konferénsia sei konklui no sei eleje lideransa foun.
nia konsidera tema hosi konferénsia define rezilénsia estátika ka rezilénsia tenke iha dinámika hosi realidade ita atu transforma sai manan obstákulu.
“tema ne’e ho pensamentu estátika, nune’e husu delegadu konfresista atu diskute komplesidade klean mai ho vontade ida de’it lori opmt hateke ba oin,” nia husu.
sekertaria jerál organização popular de mulher timor (opmt), florentina da conceição pereira martins smith. francisco sony
sekretária jerál opmt, florentina martins smith, hateten iha istória luta libertasaun nasionál ne’e opmt tama nu’udar organizasaun pionera feto timor nian ne’ebé partidu fretilin harii iha 28 agostu 1975, no hosi loron ne’e to’o ohin loron opmt hamrik nafatin ho rezilénsia katak hatene buka oinsá de’it hodi hakat dezafiu no metin nafatin.
organizasaun masa fretilin ne’e kontinua no sei tane ba bebeik ho valór luta nian, tanba fretilin harii opmt ho objetivu atu liberta feto hosi deskriminasaun iha aspeitu oioin ho nune’e promove kedas direitu igualidade no oportunidade entre feto no mane bainhira hahú prosesu luta liberta pátria no povu.
tan ne’e, opmt ho vizaun klaru emansipasaun feto timor no iha misaun ho objetivu espesífiku lubuk ida-ne’ebé kontempla iha estatutu.
konferénsia nasionál opmt nu’udar dalan ida hodi define estratejia no halo aprovasaun estatutu ho programa ba tinan lima (5) no eleje membru órgaun nasionál opmt nian hodi responsabiliza ba organizasaun.
konferénsia nasionál ne’e mós nu’udar sasukat ida hodi asegura prosesu demokrátiku iha nasaun timor-leste ne’ebé sei fó biban ba delegada opmt sira, hodi hadi’a no hametin haburas opmt ba oin.
durante ne’e, opmt implementa ona programa sira no kooperasaun ho parte relevante oioin hodi haree asuntu feto atu bele promove igualidade, nune’e hosi konferénsia refere sei diskute integra planu no programa reziliente liután ba oin.
enkuantu, partisipa iha loron dahuluk ba konferénsia ne’e mak hanesan sekretáriu jerál partidu fretilin, mari alkatiri, vise-prezidente partidu fretilin, aniceto longuinhos guterres lopes, membru konsellu polítika nasionál (cpn) partidu fretilin, sekretária estadu igualidade jéneru no inkluzaun, maria josé foncesa, delegadu opmt hosi munisípiu 13 inklui raeoa ho konvidadu sira seluk.
entertantu, iv konferénsia nasionál ho tema “opmt reziliente! hori uluk, ohin loron no aban bainrua” ne’e hala’o durante loron tolu nia laran, hahú hosi loron 11 to’o 13 fevereiru 2022.
 primeiru ministru, taur matan ruak, orienta ba ministériu relevante hamutuk ho orgaun sira ne’ebé toma konta ba infraestrutura atu aselera rekupera estragu sira impaktu hosi dezastre natural .
xefe governu hato’o kestaun ne’e bainhira lidera direta  enkontru alargada ho konsellu administrasaun fundu infraestrutura (kafi), vise primeiru no ministru planu no ordenamentu interinu, rui gomes, ministru obra públika salvadór eugenio dos reis pires, ministru transporte no komunikasaun, josé agustinho da silva no ajénsia dezenvolvimentu nasionál (adn). 
  pm preokupa progresu rekuperasaun estragu infraestrutura impaktu dezastre naturál
ministru prezidénsia konsellu ministru, fidelis manuel leite magalhães. francisco sony
“iha enkontru alargada ne’e, xefe  governu orienta direta ba iha kafi ho ninian komponente sira no órgaun servisu sira atu ezekuta projetu sira ne’ebé prevee  ona iha 2022 no mós haree liu ba projetu sira ne’ebé rezulta hosi kalamidade iha tinan kotuk ne’ebé seidauk halo rekuperasaun,” ministru prezidensia konsellu ministru (pcm, siglá protugés), fidelis manuel leite magalhães, hateten  ba jornaalista sira hafoin ramata enkontru alargada ne’ebe primeiru ministru halo ho kafi iha pálasiu governu, kinta ne’e.
xefe governu preokupa ho progresu rekuperasaun estragu infraestrutura impaktu dezastre naturál, tanba haree ba ezekusaun iha verba fundu infraestrutura atinje de’it 26% iha tinan kotuk.
nune’e, pm taur orienta ba ministru ne’ebé toma konta ba área infraestrutura nian atu hamutuk kafi no and atu rezolve kestaun sira ne’e iha tempu badak nia laran.
“primeiru ministru husu kafi tenke halo esforsu lalais, hodi bele hetan solusaun ba kestaun sira liuliu halo rekuperasaun,” governante ne’e akresenta.
enkuantu, ministériu obra públika identifika estragu sira durante dezastre naturál iha loron 04 abríl 2021 hamutuk 117 iha teritóriu laran tomak kompostu hosi estragu simples 40 no estragu komplexu 77, ho estimasaun kustu pur volta millaun $245.
servisu emerjénsia ne’ebé tama nível kompleta ona ka atinje 100%, toma konta hosi empreza 37, ne’ebé projetu ualu deside halo serbisu normalizasaun voluntariamente, enkuantu seluk ho pagamentu no daudaun finaliza ona.
servisu emerjénsia nível rua hamutuk ualu, balun kompleta, balun ein progresu no seluk iha faze preparasaun.
estrada kampung alor kompleta 100%, ne’ebé projetu haat ninia prosesu iha ajénsia dezenvolvimentu nasionál (adn), ida ponte becusse iha prosesu preparasaun, ida cantilever ponte cplp tama ona konkursu no ida ponte loes tama iha unidade jestaun projetu (pmu, sigla inglés).
servisu emerjénsia nível tolu hamutuk 17 iha faze investigasaun no preparasaun dezeñu, projetu rua haruka ona ba adn, ne’ebé projetu 15 mak verifika ona no submete ba konsellu administrasaun fundu infraestrutura (kafi), no servisu emerjénsia nível haat sei iha faze planeamentu.
iha orsamentu jerál estadu (oje) 2022, governu mós prevee ona orsamentu iha fundu infraestrutura hamutuk millaun $332 ba projetu kuaze 700-resin.
  mop identifika estragu 117 impaktu hosi dezastre naturál
prezidente komisaun g ne’ebé trata asuntu edukasaun, juventude no desportu iha parlamentu nasionál, deputadu antónio verdiál, husu ministériu edukasaun juventude no desportu (mejd), atu halais prosesu emite diploma orijinál fó ba estudante finalista ensinu sekundáriu no tékniku vokasionál.

“simu lamentasaun hosi estudante finalista hosi ensinu sekundáriu jerál no tékniku vokasionál ezije atu fornese ka entrega lalais diploma orijinál hodi bele fasilita konkore eskola ba ensinu superiór ne’ebé atu ba eskola iha nasaun seluk,” deputadu antónio verdiál, levanta iha plenária parlamentu nasionál, tersa ne’e.
nia dehan, tuir preokupasaun ne’ebé mai hosi estudante sira agora ne’ebé hakarak kontinua estudu medisina iha xina mak tuir rekezitu presiza diploma maibé realidade mejd rasik difikulta estudante sira atu hetan asesu hatutan estudu iha rai-li’ur.
“ida-ne’e realidade. tuir loloos governu liuhosi ministériu edukasaun juventude no desportu lalais hasai diploma tanba estudante sira kaer de’it surat-tahan hanesan deklarasaun. nune’e nafatin ezije ba governu lalais fó diploma ba estudante finalist sira iha tempu badak no labele kle’ur tán,” nia dehan.
hatán ba preokupasaun ne’e reprezentante governu liuhosi ministru asuntu parlamentár no komunikasaun sosiál (mapkoms), francisco martins da costa pereira jerónimo, rejista hela sei hato’o ba ministériu tutela.
programa nasionál dezemvolvimentu suku (pnds) covalima seidauk finaliza konstrui uma kbiit laek (ukl) 90, tanba impede hosi tranferénsia orsamentu tarde no implementa serka sanitária (ss) iha timor-leste.

 pnds sei harii uma kbiit-laek 90 iha covalima
“konstrusaun ukl  90 ba família vulneravél nia progresu, ami rekuñese ita atrazadu iha implementasaun tanba tranferénsia orsamentu tarde no aplika serka sanitária hodi impede implementasaun la konklui 100% iha tinan 2021,” diretór pnds covalima, filipe cardoso, hateten ba agência tatoli iha nia servisu fatin, santa rosa, segunda ne’e
nune’e, pnds covalima kontinua implementa ukl iha tinan 2022 ho nia progresu implementasaun hodi halo konstrusaun agora foin mak atinje 67,80% no ekipa jestaun suku 30 kontinua esforsu nafatin hodi halo konstrusaun.
konstrusaun ukl nia persentazen foin atinji 67,80% tanba iha suku balun konstrusaun foin atinje 80% no 90% no konstrusuan ukl iha postu administrativu zumalai, suku lour, aldeia nagidal, aban vise ministru administrasaun estatál (mae) sei inaugura.
konstrusaun ukl 90 iha postu administrativu zumalai iha suku lepo mak seidauk halo konstrusaun ukl ba família vulneravél tanba la asesu estrada.
bazea ba matadalan siklui implementasaun ukl to’o iha etapa 10 ne’ebe bainhira orsamentu hosi fundu infraestrutura tranfere ona ba konta bankaria suku.
“ami halo ezekusaun etapa 10 refere, ita la’o bazea ba etapa molok halo implementasaun ami halo sensibilizasaun iha suku no nivel aldeia, hafoin halo identifikasuan ba benefisiariu, halo levantementu  tékniku kada uma ne’ebé mak atu halo konstrusaun hafoin tékniku sei halo dezeñu foin tama iha prosesu aprovizionamentu no movilizasaun trabaldór,” nia hateten.
tuir relatóriu hosi pnds covalima hatudu katak implementasaun ukl 90 no hosi númeru ne’e uma 52 taka kalen no pinta ona, balun foin tau sinta jerál ne’ebé ho tipu uma 48 ho kuartu tolu (3) ho medida 37 ho kuartu rua (2).
ekipa programa dezenvolvimentu nasionál suku konstrui uma kbiit laek (ukl), iha munisípiu covalima hamutuk unidade 90 ne’ebé implementa iha suku 30 ne’ebé pertense ba postu administrativu  hitu (7) ho totál orsamentu hamutuk $1,491,.000.
 prezidente repúblika, francisco guterres lú-olo, nia mandatu hahú hosi 2017 to’o 2022, hametin relasaun bilaterál hodi simu karta krendénsial hosi embaixadór sira ne’ebé reprezentante nia nasaun  hodi rezidente no la rezidente iha timor-leste hamutuk 82. 
reprezentante legál ekipa susesu  kandidatu pr ho númeru sorteiu 6,  fernando dias gusmão, hateten durante mandantu kandidatu prezidente francisco guterres lú-olo hametin relasaun bilateral di’ak tebes ho nasaun dezenvolvidu sira iha mundu.
  kooperasaun bilaterál-multilaterál sai programa prinsipál ba  lú-olo
“ita nian prezidente  republika komesa nia mandatu iha tinan 2017 to’o loron ohin (10/03),  simu karta kredénsial hosi embaixadór hosi nasaun sira ne’ebe destaka iha ita nia rai timor-leste  hamutuk 82,” fernando gusmão hateten liuhosi konferénsia imprensa iha sede kandidatu prezidente repúblika  hosi partidu fretilin iha luz-clarita, kinta ne’e.
durante mandatu, prezidente repúblika lú-olo nian mós fó pose ba embaixador timor-leste nian ne’ebé atu repezenta estadu timor-leste iha rai-liur hamutuk 28.
“hosi ida ne’e hatudu katak funsionamentu órgaun prezidensia republika, ita nian prezidente hala’o nafatin ninian knaar no kompeténsia iha área relasaun internasionál nian,” nia akresenta.
maske, iha mandatu xefe estadu francisco guterres lú-olo la halo vizita kortezia ba nasaun sira seluk hodi partisipa direta enkontru altu nivél iha rejional no internasional tanba situsaun balun.
maibé, nuudar prezidente repúblika kumpre nafatin konstitusaun hodi fortalese relasaun internasionál liu telekoferénsia hanesan foin daudaun halo enkontru virtuál ida ho sekretáriu jerál asean ninian hodi esforsu timor-leste atu sai membru asean. tanba, liuhosi enkontru ne’e kamboja fó komitementu atu apoia timor-leste adere ba asean.
   eleitu ba pr, lú-olo promete kontinua serbisu ho governu-pn hodi dezenvolve tl
alende ne’e, parlamentu nasionál mós la fó aseitasaun atu pr lú-olo ba hasoru ho amo papa iha nasaun roma.
maske ne’e, nuudar xefe estadu kontinua halo relasaun di’ak hodi hasoru reprezentante santa sé iha  timór no xefe estadu hakarek karta ba amo papa atu husu disponibilidade vizita timor-leste, nune’e  amu papa aseita hodi vizita timor-leste iha tempu badak.
tanba ne’e, fernando gusmão rejeita iha kampaña balun deklara durante mandatu prezidente repúblika nia lori timor-leste nia imajen monu iha mundu.
iha aspetu demokrasia rejiaun asia pasífiku kuaze nasaun 40-resin, timor-leste tama iha kategória ka klasifikasaun númeru hitu, signifika katak demokrásia buras tebes iha país ne’e.
enkuantu kona-bá kombate korrupsaun, timor-leste okupa númeru 82 iha mundu no di’ak liu kompora ho indonézia, filipina, brazil no guine bisau.
  lu olo sei halakon korrupsaun no dignifika estatuta raeoa
 ministériu públiku (mp) husu ba tribunál distritál dili (tdd), atu aplika medida koasaun prizaun preventiva ba arguidu na’in-rua, nu’udar sidadaun estranjeiru tanba iha indísiu forte sira nia-envolvimentu ba kazu tráfiku umanu.
iha audénsia primeiru interrogatóriu ne’e, alegasaun mp ne’e fundamenta ba aktu arguidu na’in-rua ho  insiál asg no igae, ne’ebé  envolve iha sindikatu tráfiku umanu no asosiasaun kriminozu hodi trata no fasilita dokumentu ilegál ba trabaladora na’in-hitu, ne’ebé daudaun “terus” hela iha dubai-uni emiradu árabe.
  pcic detein sidadaun estranjeiru na’in-rua ba kazu tráfiku 
nune’e, mp akuza arguidu na’in-rua ho pratika krime tráfiku umanu iha artigu 163 no asosiasaun kriminoza iha artigu 188 hosi kódigu penál timor-leste.
“ministériu públiku husu tribunál atu aplika medida koasaun prizaun preventiva ba arguidu estranjeiru nain-rua ne’e, tanba iha indísiu forte katak arguidu nain-rua ne’e envolve duni krime tráfiku umanu,” refere alegasaun mp ne’ebé  hato’o hosi prokuradór domingos gouveia, iha sala julgamentu tdd, tersa ne’e.
maibé, parte defeza ne’ebé reprezenta hosi advogadu privadu, pedro apariçio, husu ba tribunál atu absolve arguidu nain-rua hosi krime tráfiku umanu tanba laiha indísiu forte ba envolvimentu hosi arguidu na’in-rua ne’e.
“ha’u nia parte hanesan defeza ba arguidu nain rua, husu tribunál absolve arguidu nain-rua ne’e, tanba faktu sira la komprova no laiha indísiu ba arguidu nain-rua ne’e envolve iha kazu tráfiku umanu,” advogadu privadu pedro apariçio.
hafoin alegasaun, juis singular, alvaro maria freitas deside adia julgamentu hodi fó sai desizaun iha kuarta (29/06), tuku 10:00, dader.
audénsia julgamentu ne’e prezide hosi juiz singular, alvaro maria freitas, ministériu públiku reprezenta hosi prokuradór, domigos gouveia no arguidu sira hetan asisténsia hosi advogadu privadu, pedro apariçio.
  tribunál aplika tir ba arguidu kazu tráfiku umanu
xefe departamentu saneamentu munisípiu dili, domingos soriano, husu komunidade atu soe lixu tuir oráriu ne’ebé tau ona iha dekretu lei 33/2008.
oráriu soe lixu ne’e sei hahú hosi tuku 04h30 madrugada to’o 07h00 dadeersan, nune’e bele fasilita empreza sira foti lixu hodi bele so’e iha lixeira tibar.
 amd sei fó koima ba infratór sira-ne’ebé soe lixu arbiru
“bazea ba dekretu lei 33/2008, iha ne’ebá ami mós uza formula ida katak liuhosi sirkulár ne’ebé ami fó sai ba ema hotu iha tinan kotuk katak oráriu soe lixu hahú iha tuku 04h30 madrugada to’o 07h00 dadeersan. hosi tuku 07h00 dadeer to’o fali tuku 07h00 kalan, ida-ne’e servisu ami-nian. ida-ne’e ami foti de’it foer no komunidade sei labele soe tan foer iha tempu ne’ebá,” domingos soriano hateten ba agência tatoli, iha nia knar fatin, dili, segunda ne’e.
maibé, nia dehan, realidade to’o agora komunidade la kumpre oráriu soe lixu ne’e tanba fo’er soe hanesan bee mota sulin la para. entaun nai-ulun sira haree katak ekipa saneamentu hosi munisípiu dili la servisu maibé ekipa esforsu an atu hamoos sidade dili sai sidade moos no saudavél.
‘ida-ne’e depende ba komunidade nia konsiénsia. governu la’ós la halo nia servisu maibé komunidade nia konsiénsia mak laiha liu,” nia hateten.
iha sensibilizasaun ne’ebé autoriadade munisípiu dili hala’o iha kada suku no aldeia iha dili, atu komunidade soe lixu tuir oráriu ne’ebé governu termina ona maibé realidade komunida seidauk kumpre to’o ohin loron.
nia informa, empreza nia oráriu foti lixu tuir kontratu ne’ebé halo ho autoridade munisípiu dili (amd) ne’e haktuir katak sira tenke raut lixu hahú hosi segunda to’o domingu.
“hosi segunda to’o sábadu loron ida sira raut karada tolu ba kamioneta ida. só loron domingu de’it mak raut karada rua ba kamioneta ida. pelumenus sira deskansa uitoan, lorokraik sira hodi ba misa. tanba ida-ne’e tuir kontratu ne’ebé ami estabelese,” nia dehan.
tuir nia, komunidade preokupa katak sidade nakonu ho lixu, ida-ne’e munisípiu dili bele dehan fila-fali ba komunidade katak tanba lixu ne’e mai hosi komunidade la’ós mai hosi governu. 
se lixu mai hosi governu mak komunidade kritika katak díli nakonu ho lixu, ida-ne’e loos maibé komunidade mak soe lixu laiha konsiénsia, entaun ida-ne’e fila-fali ba komunidade nia konsiénsia.
“ho atitude ida-ne’ebé mak ladun di’ak ba ita-nia komunidade, tanba saida ita-nia sidade nakonu ho lixu. tanba komunidade han soe, hemu soe no fuma soe ba fatin arbiru de’it, tantu iha uma- dalan no jardin sira. liu-liu mós ba ita-nia estudante sira bainhira halo sira-nia trabllu iha jardin, sira han soe hela iha ne’ebá, ida-ne’e preukupasaun boot liu. tanba buat hotu díli hakarak moos, ida-ne’e tenke husu komunidade tenke tau konsiénsia ne’ebé aas, atu nune’e díli moos hosi lixu. se ho konsiénsia ne’ebé laiha, hotu-hotu bele ko’alia sidade dili nakonu ho lixu hela de’it,” nia dehan.
iha dekretu-lei númeru33/2008 hateten, sé mak soe lixu arbiru tenke hetan sansaun maibé to’o agora lei seidauk implementa.
“ha’u la hatene to’o agora ami ne’ebé servisu iha baze la hatene lei ne’e seidauk implementa. tanba iha lei ne’e, iha parte sorin implementa ona kona-ba kasa animál sira, hanesan ema ne’ebé husik animál livre, ida ne’e la’o ona. maibé ba ema soe lixu arbiru ka fó sansaun, ida-ne’e mak seidauk. tanba ne’e, ba futuru tenke aplika dekretu-lei númeru 33/2008, nune’e komunidade bele iha konsiénsia soe lixu iha nia fatin,” nia sujere.
entretantu, iha tinan ne’e governu, liuhosi autoridade munisípiu dili (amd) kontratu kompañia ho karreta 50 ho orsamentu hamutuk millaun $1-resin hodi rekalla lixu ba soe iha lixeira tibar-liquiça.
 governu aumenta tan kamioneta 20 rekolla lixu iha kapitál dili
 sekretáriu jerál partidu congresso nasionál reconstrução timorense (cnrt), francisco kalbuady lay, apela ba apoiante kandidatu prezidente repúblika períodu 2022-2027, josé ramos horta, mantein dixiplina no hasees an hosi violénsia iha kampaña ikus nian ne’ebé sei realiza iha 15 marsu 2022 iha tasi-tolu, dili.

 horta sei serbisu hamutuk ho governu lori timor-leste sai membru asean
“ba kuadru, militante no apoiante hotu-hotu atu la’o ho dixiplina, respeita lei no orden públika hodi evita provokasaun no hasees an hosi aktu violénsia durante komisiu iha tasi-tolu,” kalbuady hateten ba jornalista sira liuhosi konferénsia imprensa iha sede partidu cnrt, bairru dos grillos, dili, segunda ne’e.
husu ba apoiante sira atu respeitu sinais tránzitu no respeita mós ba ema seluk nia liverdade hodi uza estrada públiku, nune’e bele kria ambiente pás no domin iha festa demokrásia iha elisaun prezidensiál 2022 ne’e.
nia apela ba estrutura nasionál partidu cnrt hahú hosi selcom, nurep, koodenadór postu administradór sira iha munisípiu dili no mós ba militante no apoiante hosi movimentu polítiku sira-ne’ebé mak apoiu jose ramos horta, katak kampaña sei hahú iha tuku 08h30 dader to’o iha 17h30 lorokraik.
“mobilizasaun militante ho apoiante sira sei konsentra hamutuk iha kada postu administrativu ida-ida nian, antes atu hala’o konvoi ba tasi-tolu,” nia dehan.  
sekretaria estadu ambiente (sea) liuhosi serbisu volutáriu brigada ambientál, halibur lixu hanesan masa bee mamuk no roda a’at sira hodi transforma sai jardín verde iha área tasi-ibun.
membru brigada ambientál, gilberto da silva correia, hateten, membru sira rekolla lixu masa bee mamuk hamutuk 1.000 iha tasi-ibun no dalan ninin iha dili laran inklui roda ne’ebé foti iha ofisina sira.
brigada ambientál hosi sea, gilberto da silva correia. francisco sony
“ami serbisu ho voluntarizmu hodi halibur lixu ne’ebé komunidade soe hodi transforma sai jardín verde. ida-ne’e hanesan ami-nia inisiativa rasik hodi hamenus lixu sira iha dili no bele fó ezemplu di’ak ba joven seluk,” brigada ambientál hateten ba agência tatoli, iha praia dos coqueiros, kinta ne’e.
inisiativa ne’e mosu bazeia ba konseitu ambiente mundiál hodi redús lixu , ne’ebé hanaran reduce re-use and recycle (3r) ka redús, utiliza no resiklajen, nune’e bele kria ambiente moos.
tuir brigada ambientál, sira enxe rai-henek iha masa bee mamuk sira ne’ebé rekolla no hada modelu hanesan batako sai lutu inklui roda halo sai hanesan meza no kadeira.
brigada ambientál hosi sea hala’o atividade resiklajen ba masa bee no roda a’at hodi transforma ba jardín verde, iha tasi-ibun, praia dos coqueiros, kinta (13/01). francisco sony
jardín verde ne’e rasik daudaun sira sei harii hela no sei tau mós avizu ida kona-ba oinsá labele soe lixu arbiru no sei kuda mós ai-funan oioin hodi hafurak jardín, nune’e fó motivasaun ba joven sira seluk.
“hakarak fó hanoin katak jardín verde ne’e sai fatin ba ita hotu, tanba ne’e mai ita hamutuk kuidadu ambiente iha ida-idak ninia fatin tanba hanesan foin-sa’e tenke hateten (ha’u moe soe lixu arbiru),” gilberto dehan.
nune’e, prosesu halo jardín verde hahú loron 13 janeiru to’o 11 fevereiru 2022 no sei halo inaugurasaun iha loron 14 fevereiru 2022 hosi sea.
antes ne’e, iha loron 26 outubru 2020, sea estabelese brigada ambientál ho membru 300 atu salva guarda ambiente.
 sea lansa brigada ambientál 300 voluntáriu asegura ambiente
brigada ambientál hosi sea hala’o atividade resiklajen ba masa bee no roda a’at hodi transforma ba jardín verde, iha tasi-ibun, praia dos coqueiros, kinta (13/01). francisco sony
brigada ambientál fahe ba parte rua, ida hodi haree ambiente tasi no ida haree ambiente foho nian.
“zona tasi nian foku ba hamoos ambiente tasi no halo jardín verde, enkuantu zona foho ne’e nia serbisu mak trava kadalak no kuda ai-oan sira hodi troka ai sira ne’ebé komunidade tesi, nune’e lebele akontese rai monu no rai halai,” nia tenik.
brigada ambientál zona kosteira nia atividade ne’ebé durante ne’e hala’o, halo kolaborasaun ho programa nasaun unida ba dezenvolvimentu (pnud), ne’ebé kuda ona ai-oan hahú hosi jardín bj habibie to’o praia dos coqueiros.
prezidente konsellu kombatentes libertasaun nasionál (cln-sigla portugés), vidal de jesus ‘riak leman’ hateten, ccln sei transfere osan $2,500 ba kada postu administrativu iha munisípiu sira hotu hodi selebra loron nasionál veteranu ne’ebé monu iha 03 marsu ho atividade isar bandeira.

 loron nasionál veteranu fó esperansa ba jerasaun foun sira
 “isar bandeira iha kada munisipiu ne’e importante, nune’e bele mobiliza ita-nia veteranu sira hotu iha postu administrativu bele partisipa iha loron veteranu ne’e. ida-ne’e mak ami hakarak hodi organiza no mobiliza veteranu sira atu sira bele hatene no sente mós loron veteranu nian tanba tinan-tinan selebrasaun ne’e hala’o de’it iha nasionál,” riak leman hateten ba agência tatoli, via telefónika, segunda ne’e.
orsamentu ba selebrasaun loron nasionál veteranu ne’e, daudaun ne’e sei iha ministériu asuntu kombatente libertasaun nasionál (makln) entaun seiduak bele transfere.
bainhira makln transfere ona mak ccln transfere ona iha postu administrativu sira tanba foin dadauk mak asina akordu ho ministru asuntu kombatente libertasaun nasionál (makln), júlio sarmento da costa ‘meta malik’, iha sesta (28/01) ne’e, entaun parese iha semana oin ne’e osan ne’ebé foti hosi transferénsia públiku ne’e bele tama ona iha konta bankária cln nian, nune’e bele transfere tutan ba iha postu administrativu sira halo preparativu.
iha estatutu órganiku ccln nian, númeru 7/2018, 28 marsu, tuir natureza ne’ebé temi iha artigu 3 estatutu ne’e dehan katak ccln hanesan asosiasaun públika ida, ne’ebé kria tuir podér públiku ne’ebé intergra iha administrasaun autonoma estadu hodi dezempeña nia tarefa própria relasiona ho interrese kombatente, rekoñese tuir estatutu kombatente libertasaun nasionál.
riak leman hateten, orsamentu ne’ebé iha atu hala’o servisu tuir planu ne’ebé konsellu kombatente iha, nune’e orsamentu ne’e sei aloka ba konselhu munisipál sira atu bele ezekuta orsamentu ne’e ho responsabilidade, nune’e hodi ezekuta programa hosi konsellu veteranu sira iha munisípiu 13.
tuir artigu 6, responsabilidade ccln sei halo relatóriu trimestrál tuir planu finansa orsamentu jerál estadu (oje), ccln ba tinan 2022 ne’ebé aprova hosi prezidente administrasaun ccln atu apoiu finanseiru ba aplikasaun hosi akordu transferénsia públika ne’e, hodi asegura hosi makln liuhosi transferénsia públika ho montante $1,642,986,28, fahe ba bens servisu $1,490,026,28 no ba kapitál menor ho montante $152,960,00.
loron 3 fulan-marsu hetan duni rekoñesimentu hanesan loron nasionál veteranu sira nian, tanba iha loron 03 marsu hanesan loron ne’ebé hala’o konferénsia nasionál fretilin nian dahuluk, hosi harii conselho nacional da resistência timorense, no hili xanana gusmão hanesan komisáriu polítiku fretilin no komandante falintil nian.
 3 marsu, loron reestruturasaun rezisténsia armada
vise prezidente komisaun nasionál eleisaun (cne, sigla portugés), domingos barreto, informa cne realiza debate públiku ba kandidatu prezidente repúbliha períodu 2022-2027 iha tempu kalan ne’e la viola lei kampaña no propaganda eleitorál no la viola mós ema seluk nia direitu.

debate públiku ba kandidatu pezidente repúblika (pr) na’in-16 ne’e sei realiza iha tersa (15/03) tuku 20h00-24h30 kalan, iha hotel novo turismo no gmntv sei halo transmisaun direta, nune’e povu timor-leste tomak bele partisipa.
 gmn tv sei halo transmisaun direta ba debate kandidatu pr 2022-2027
“ita la viola regra ruma liga ho lei no ami mós la viola ema nia direitu, tanba iha debate ne’e sé mak hakarak partisipa bele partisipa de’it tanba debate públiku ne’e hala’o dala ida iha tinan lima dala ida,” vise prezidente komisaun nasionál eleisaun (cne, sigla portugés), domingos barreto, informa ba agência tatoli, liuhosi telefónika, segunda ne’e.
debate ne’e la viola lei kampaña no propaganda eleitorál, nia dehan, tanba antes atu realiza debate ne’e cne mós konfirma ba kandidatu pr sira hafoin deside hamutuk hodi realiza debate ne’e iha tempu kalan.
prezidente komisaun nasionál eleisaun (cne-sigla portugés), josé agostinho da costa belo, hateten debate públiku ba kandidatu pezidente repúblika (pr) sira hala’o iha tempu kalan atu nune’e povu tomak bele partisipa, no iha tempu dadeersan ne’e sei fó tempu ba kandidatu sira halo kampaña.  
“ida-ne’e regra ida hodi fó tempu ba sira tanba dadeer sira halo kampaña, nune’e kalan mak ita bele halo debate tanba momentu kampaña ne’e ita-nia populasuan barak mak la partisipa tanba halao atividade agrikultura nian. entaun, ita deside debate kalan para populasaun sira mós bele partisipa no rona kandidatu sira-nia programa. kandidatu sira sei espresa sira-nia hanoin, nune’e povu bainhira ba vota karik vota ho rasionál,” prezidente cne, hateten liuhosi koferénsia imprensa iha salaun sentru mídia cne colmera, dili, segunda ne’e.
cne prepara fatin ba kandidatu sira atu hala’o debate durante oras haat nia-laran, tanba cne atu atu promove no trata hanesan ba kandidatu pr hotu-hotu atu haklaken sira-nia prograa no kompromisu polítika.
nia dehan, hakarak sai prezidente repúblika no servi rai ida-ne’e mak tenke marka prezensa hodi halo debate públiku, hodi hato’o programa ba públiku no kandidatu ne’ebé iha kapasidade no matenek sei sai prezidente repúblika no sei tuur iha palásiu prezidensiál nicolau lobato, bairru pite, dili.
iha debate ne’e, nia dehan, televizaun grupu mídia nasionál (gmn tv) mak sei halo transmisaun direta tanba sira hatama sira-nia kuotasaun no iha kuotasaun ne’e husu rihun $12 no kompletu ho ekipamentu sira.
 debate kandidatu prezidente repúblika 2022-2027 sei realiza iha 15 marsu
kandidatu prezidente repúblika períodu 2022 to’o 2027, ho númeru sorteiu 6, francisco guterres lú-olo, sesta ne’e, hala’o kampaña datoluk ho tipu komisiu iha kampu futeból liquiça, munisípiu liquiça.
molok hala’o kampaña abarta kandidatu hosi partidu fretilin ne’e akompaña ho espoza cidália nobre guterres, sekretáriu-jerál mari alkatiri no kordonedór kampaña josé manuel nakfila, presta omenajen ba eroi sira iha jardim liquiça.
iha ámbitu kampaña, kandidatu prezidente francisco guterres lú-olo hato’o kompromisiu  atu kontinua normaliza instituisuan estadu no koopera  órgaun soberania sira seluk hanesan governu, parlamentu nasionál no tribunál rekursu atubele  garante pás no estabilidade  hodi dezenvolve timor-leste.
kandidatu prezidente repúblika, francisco guteres ‘lu-olo’, báinhira halo kampana iha liquica, sesta , 4 marsu 2022.  antonio dasiparu
“ha’u sai nafatin prezidente repúblika iha períodu 2022 -2027 mak ha’u nia kompromisu mak nafatin garante normalizasaun instituisaun estadu   nian no  koopera ho órgaun soberania sira seluk hotu atubele garante pás no estabilidade iha ita-nia rain hodi hala’o dezenvolvimentu atu hatan nesesidade povu nian,”kandidatu pr lú-olo hateten iha kampaña aberta iha liquiça.
nune’e, kandidatu pr ne’e husu ba liquiça-oan atu nafatin vota nian iha númeru sorteiu 6 hodi manán iha eleisaun atu sai  prezidente ba timor-leste no ba povu tomak iha períodu 2022 to’o 2027.
kandidatu lú-olo hatutan katak sei respeita órgaun soberania sira seluk ninia funsaun hanesan kna’ar parlamentu nasionál ne’e deputadu sira mak hala’o, kna’ar ezekutivu ne’e membru governu mak hala’o. tanba ne’e labele halo promesa atu hala’o kna’ar ne’ebé la’ós prezidente repúblika nia kompeténsia.
nune’e, eleitu ba prezidente repúblika sei kontinua serbisu hamutuk ho governu no parlamentu nasionál atu haluan polítika inkluzaun no kria kondisaun ba partisipasaun iha prosesu dezenvolvimentu la haree ba kondisaun sosiál ema ida-idak ninian.
kandidatu ne’e hateten katak se eleitu nu’udar prezidente repúblika bele halo ligasaun governu ne’ebé timor-leste iha relasaun diplomátika la depende ba ema ida tanba xefe estadu mak diplomata ida aas liu país ida nian.
durante asume kargu nu’udar xefe estadu, lú olo fó prioridade hametin relasaun bilaterál ho país viziñu, indonézia no austrália, relasaun istórika no kultural ho portugal, onu no asean.
iha biban hanesan, koordenadór fretilin munisípiu liquiça, luís lobato, hateten, juventude fretilin la hanesan tinan lima ba kotuk tanba daudaun ne’e fretilin domina ona juventude sira iha munisípiu liquiça ne’ebé kandidatu lú-olo sei manán no sai duni ba prezidente repúblika ba ema hotu.
apoiante kandidatu prezidente repúblika, francisco guteres ‘lu-olo’, bainhira halo kampana iha liquica, sesta, 4 marsu 2022.  antonio dasiparu
“dezenvolvimentu atu la’o di’ak no povu atu hetan moris di’ak só úniku fretilin mak ukun liuhosi prezidente repúblika lú-olo. tanba fretilin mak inisiadór ba prosesu tomak ukun rasik an,” luís lobato akresenta.
iha kampaña aberta ne’e hetan partisipasaun másimu hosi militante no simpatizante fretilin hosi suku 23 iha munisípiu liquiça no marka prezensa mós prezidente partidu os verdes timor, reperzentan pudd no partidu libertasaun populár no organizasaun masa apoia fretilin no kandidatu pr lú-olo.
entretantu, kampaña aberta hosi kandidatu ho númeru sorteiu 6 ne’e observa direta hosi observadór internasionál no nasionál, komisaun nasionál eleisaun (cne,sigla portugés) nomós  hetan seguransa másimu hosi polisia nasionál timor-leste (pntl) munisípiu liquiça.
 lu olo sei halakon korrupsaun no dignifika estatuta raeoa
governu daudaun ne’e halo hela esforsu ho forma oin-oin atu kombate peska ilegál iha tasi timór, hanesan intensifika kontrola no aumenta fasilidade.
“ró funu rua hosi austrália sei mai iha tinan 2023, ho kapasidade atu kontrola tasi mane. nune’e iha tinan 2025 to’o 2026 sira ne’ebé naok ita-nia ikan sei laiha,” primeiru-ministru (pm), taur matan ruak, hateten, iha ámbitu diálogu komunitáriu, hodi responde ba preokupasaun komunidade, iha resintu administrasaun munisípiu manufahi, segunda ne’e.
tuir xefe governu, atividade peska ilegál iha tasi timór akontese tanba ema sira hatene país seidauk iha fasilidade adekuadu atu kontrola.
“uluk governu sosa ró rua, maibé labele kontrola to’o kosta súl,” nia akresenta.
 governu autoriza aprovizionamentu ró peska industriál kapasidade 250 gt
antes ne’e, governu prevee orsamentu iha tinan 2020 atu sosa ró no aviaun funu hodi bele semo iha tasi leten, maibé orsamentu la pasa iha parlamentu nasionál, tanba ne’e la konsege realiza.
“peska ilegál ne’e hanesan preokupasaun boot, tanba ne’e investimentu ba kombate peska ilegál ita hahú halo no tinan ne’e ita simu aviaun ida hosi estadu unidu amérika (eua), ne’ebé foin dahuluk harii komponente aéreu no aeroportu baucau hamutuk no prepara hodi hadi’a aeroportu ne’e atu sira-nia funsaun mak semo hodi kontrola ita-nia tasi sira, tanba tasi timór ho austrália iha ona delimitasaun fronteira mátima no tasi boot, tanba ne’e ita tenke kontrola,” xefe ezekutivu dehan.
laiha fasilidade adekuadu
iha biban hanesan, xefe suku betano, filipe de araújo, preokupa ho atividade peska ilegál iha tasi mane ne’ebé kontinua maka’as maski iha membru destakadu falintil-forsa defeza timor-leste (f-fdtl).
“vijilánsia ba peska ilegál ne’e importante, iha ona postu naval iha betano. ami kontente tebes maibé susar oituan tanba laiha ekipamentu iha tasi laran atu lori apoia peskadór sira karik hetan buat ruma no mós kontrola peska ilegál baibain liuhosi tasi ne’e, tanba ne’e baibain ami hetan maibé haree de’it,” autoridade lokál ne’e haktuir.
hatán ba kestaun ne’e, sekretáriu estadu peska, elídio de araújo, informa, daudaun ne’e ministériu agrikultura no peska (map) simu de’it informasaun katak iha atividade peska ilegál maibé labele kombate tanba laiha fasilidade.
“iha tinan 2021 peska ilegál hamutuk 48, ita só haree de’it, labele halo buat ida tanba ita-nia fasilidade laiha. maibé tuir orientasaun primeiru-ministru katak iha 2021 governu iha ona planu atubele sosa ró komersiál peska unidade rua no daudaun konsultór sira sei halo hela estudu, hafoin sei aprezenta ba komisaun nasionál aprovizionamentu (cna, sigla portugés) atu realiza konkursu,” nia garante.
tinan tolu-nia laran ró ilegál sira ne’ebé tama liuhosi tasi kosta súl hamutuk unidade 149.
servisu rejistu no verifikasaun emprezariál, institutu públiku (serve, i.p) halo ona verifikasaun ba ajénsia viajen ida iha dili tanba halo rekrutamentu ilegál timor-oan sira bá serbisu iha rai-li’ur.
“ha’u simu duni lamentasaun balun, hafoin ha’u komesa halo verifikasaun maibé ha’u labele hateten sai entidade ne’e nia naran maibé sira viola duni tanba sira foti tiha sertifikadu a taka fali sertifikadu b, katak sertifikadu ne’ebé sira iha ne’e sertifikadu viajen, lei la permite atu lori sertifikadu viajen halo rekrutamentu,” diretór ezekutivu serve, i.p, florêncio sanches, informa ba agência tatoli, iha timor plaza, kinta ne’e.
 ajénsia cammer pc fasilita timor-oan 4.000 serbisu iha irlandia no inglatera
nia dehan, hafoin halo verifikasaun, ajénsia ne’e viola dekreu-lei númeru 34/2017 ne’ebé ko’alia kona-ba rekrutamentu, nune’e mós lei númeru 10/2017 kona-ba sosiedade komersiál.
enkuantu, aktu ne’ebé ajénsia ne’e komete sei hetan penalidade ka multa mínimu $5.000 hosi serve no hosi instituisaun seluk mós sei iha tan.
“ami sei aplika penalidade, dada fila lisensa, no lori ba ministériu públiku. maibé seidauk, tanba serve presiza iha entidade ofisiál atu halo, tanba ami-nia knaar la’ós atu halo investigasaun maibé atu haree legalidade karik iha lamentasaun. ha’u uza kompeténsia tomak ne’ebé lei atribui ba ha’u hodi halo verifikasaun no ha’u hetan katak ajénsia ida maka viola,” nia tenik.
nune’e, diretór ezekutivu serve, i.p dehan, ba timor-oan sira ne’ebé mak hakarak ba pasiar de’it iha rai-li’ur bele, maibé ho intensaun atu bá serbisu ne’e labele.
“husu boot ba joven sira katak ajénsia ruma halo rekrutamentu ba serbisu iha rai-li’ur kuandu la hatudu sertifikadu rekrutamentu hosi serve ne’e labele  o tenki iha mós  sertifikadu treinamentu hosi institutu nasionál  dezenvolvimentu mão-de obra (indmo), kuandu laiha hotu maka nia viola lejizlasaun sira ne’e hotu,” nia hameno.
diretór jerál sekretariadu tékniku adminitrasaun eleitorál (stae), acilino manuel branco, informa daudaun ne’e stae rejista ona eleitór provizóriu hamutuk 1.600 mak sei vota iha sentru votasaun paralelu ne’ebé estabelese iha munisípiu dili.

 sentru votasaun paralelu sei funsiona tanba eleitór liu ona 100
“to’o horisehik ita rejista eleitór provizóriu sira-ne’ebé mak atu vota iha sentru votasaun paralelu hamutuk 1.600 no ekipa tékniku stae kontinua verifika, nune’e tempu badak bele taka sai iha sentru votasaun paralelu sira iha dili,” acilino branco hateten ba agência tatoli, iha nia knaar fatin caicoli, sesta ne’e.
stae sei la estende tan tempu ba eleitór sira atu rejistu, maske to’o agora iha ema barak mak presiza atu rejistu maibé sei verifika dadus ne’ebé iha ona atu aloka ba kada sentru votasaun paralelu ne’ebé estabelese ona.
“ami verifika lori haree eleitór 1.600 ne’e atu koloka ba sentru votasaun paralelu sira ida-ne’ebé depois ita sei hatene uluk eleitór sira maihosi munisípiu ne’ebé nian, nune’e ita bele lokaliza tuir sentru votasaun paralelu ne’e,” nia dehan.
aleinde stae taka sai lista eleitór iha postu sira, iha tempu hanesan stae mós sei anúnsia ba komunidade katak komunidade ne’ebé hela iha dili la presiza rejistu no tuir votasaun iha sentru votasaun paralelu tanba kartaun eleitorál dili nian entaun nafatin vota iha dili.
tuir atualizasun baze dadus iha teritóriu nasionál ne’e eleitór hamutuk 864.754 ne’ebé kompostu hosi munisípiu aileu 33.859, ainaro 45.949, baucau 96.875, bobonaro 71.371, covalima 47.965, dili 191.423, ermera 83.213, lautém 48.665, liquiça 51.160, manatuto 35.926, manufahi 41.012, raeoa 51.653 no munisípiu viqueque 58.564.
dadus timor-oan ka eleitór sira iha diáspora kompostu hosi eleitór sira iha korea do súl hamutuk 1.277, irlandia 1.264, portugal 857 no reinu unidu 2.234 no austrália hamutuk 1.487.
 eleitór ba sentru votasaun paralelu sei rejistu iha 18 fevereiru-03 marsu
sentru votasaun paralelu estabelese de’it iha dili
centro nacional chega (cnc), tersa ne’e, fó formasaun kona-ba istória luta direitu umanu iha timor-leste (tl) ba guarda prizionál becora atu labele repete violasaun direitu umanu hanesan violasaun kruel ne’ebé akontese iha funu hahú hosi 1974 to’o 1999 ne’e.

 cnc disemina rekomendasaun relatóriu &#8220;chega&#8221; ba pntl
“ita fiar katak, komunidade iha nível kraik liu, sira hatene ona saida mak relatóriu chega! no saida mak cnc halo. entaun, komesa agora ita ba halo formasaun ba ho entidade públiku sira, liu-liu entidade públiku sira-ne’ebé iha tempu pasadu okupasaun indonézia sira mós hola parte balun iha violasaun direitu umanu sira-ne’ebé akontese. entaun, ho ida-ne’e ita hakarak iha timor ne’ebé ukun an, ita-nia pntl, f-fdtl, guarda prizionál sira no autór judisiáriu sira iha emosaun di’ak kona-ba direitu umanu, entaun iha sira-nia servisu sira bele halo atendimentu ida di’ak,” diretór ezekutivu centro nacional chega (cnc), hugo maria fernandes, hateten ba jornalista sira, iha prizaun becora, díli, tersa ne’e.
nia informa, iha 2019 cnc halo nota entendimentu ida ho ministériu justisa (mj) no iha konteúdu ne’e atu hala’o programa kona-ba protesaun ba fatin istóriku, sertidaun rdtl ba oan sira hosi vítima violasaun seksuál pasadu no formasaun.
“iha formasaun, tinan ida-ne’e mak ita foin halo ba funsionáriu públiku hotu-hotu, ba membru pntl sira ne’ebé hahú hosi upm munisípiu dili no agora dadauk atu ba fali upf (unidade polísia fronteira) no guarda prizionál sira iha díli, ermera no suai. entaun, ita halo ida-ne’e tanba ita halo ona diseminasaun barak liu ho komunidade hosi nível nasionál to’o iha suku,” nia dehan.
iha tinan ne’e no ba oin, cnc sei konsentra ba entidade públiku sira iha dili, atu nune’e sira mós bele hatene istória luta direitu umanu iha timor-leste.
diretór nasionál servisu prizionál no reinsersaun sosiál, amlicar soares seixas, hateten objetivu hosi formasaun ne’e atu profunda relasaun servisu entre centro nacional chega (cnc) ho ministériu justisa.
“ohin, hanesan onra boot ida sira (cnc) mai fó formasaun ba guarda prizionál sira. tuir kalendáriu formasaun ne’e ohin hala’o iha becora ba loron tolu, nune’e agostu iha gleno no outubru iha suai. ho formasaun hanesan para atu bele implementa buat ne’ebé tuir direitu umanu, labele akontese buat ne’ebé pasadu nian. ida-ne’e mak cnc nia objetivu fundamentál mai fó formasaun atu fanu fali guarda sira iha prizaun sira hala’o knar ho responsabilidade no maneira ne’ebé dignu no respeita direitu umanu,” nia dehan.
tuir nia, formasaun istória luta direitu umanu iha timor-leste (tl), ne’e importante ba guarda prizionál sira iha timor-leste hodi haluha tempu pasadu ho violasaun direitu umanu ne’ebé kruel ne’e.
“hanesan ohin diretór cnc hateten katak istória pasadu nakonu ho violasaun direiru umanu. tanba ne’e, ohin ita hakarak kuda metin ita-nia istória atu relembra fila-fali memória ba kotuk atu ba oin ita haree malu hanesan maun no alin, hodi labele komete tan violasaun direiru uamanu,” nia dehan.
entretantu, guarda prizionál sira-ne’ebé partisipa iha formasaun kona-ba istória luta direitu umanu iha timor-leste (tl) ne’e ema na’in-20-resin.
governu liuhosi reuniaun konsellu ministru (km) aprova ona ho alterasaun, projetu rezolusaun ne’ebé aprezenta hosi vise-ministra finansa, sara lobo brites, hodi estabelese estrutura administrativa, ne’ebé sei responsável ba realizasaun resenseamentu jerál populasaun no abitasaun timor-leste tinan 2022 (sensu populasaun 2022).
“rezolusaun governu ne’e define sé mak integra ba kada komisaun tolu, hodi konstitui estrutura administrativa responsável ba realizasaun sensu tinan 2022,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu, iha palásiu governu, kuarta ne’e.
 governu prevee millaun $3,1 atu atualiza sensu populasaun iha setembru 2022
komisaun tolu ne’e kompostu hosi komisaun nasionál, ne’ebé hanesan iha misaun orientasaun polítika no administrativa hosi atividade sensitária, inklui mobilizasaun rekursu umanu no materiál nesesáriu sira.
aleinde ne’e, komisaun téknika, ne’ebé sei halo avaliasaun téknika ba atividade sensitária, revizaun instrumentu sensitária no rekomendasaun prátika di’ak ba rekolla no tratamentu dadus.
nune’e mós, komisaun publisitasaun ne’ebé sei responsabiliza informa no prepara públiku jerál ba atividade sensitária.
“resensiamentu jerál populasaun no abitasaun ne’e mai ho objetivu prinsipál ba kontajen no karakterizasaun populasaun ne’ebé rezidente iha timor-leste, nune’e mós levantamentu ba alojamentu ne’ebé eziste no ninia kondisaun abitalidade, mediante hodi rekolla ezaustiva elementu no dadus, ne’ebé realiza hosi meiu operasaun inkéritu no tratamentu estatístiku nian,” ministru esplika.
governu prevee ona orsamentu millaun $3,1 ba realizasaun sensu populasaun 2022, ne’ebé sei realiza hahú 06 setembru to’o 06 outubru 2022.
governu antes ne’e realiza ona sensu populasaun iha tinan 2004, 2010, ikus liu iha 2015, enkuantu iha tinan 2019 realiza sensu agríkola.
 sensu agríkola 2019: propriedade agríkola família boot liu maka bobonaro
rezultadu sensu populasaun 2015, totál populasaun timor-leste hamutuk 1.167.242, ne’ebé kompostu hosi mane hamutuk 588.561 no feto 578.681, sensu 2010 rejista populasaun hamutuk 1.066.409, mane iha 544.198 no feto 522,.242, ne’ebé hatudu katak durante tinan-lima nia laran populasaun aumenta 100.833.
 deputadu sira iha parlamentu nasionál  aprova orsamentu jerál estadu (oje) 2022 ho montante $1,576,870 ba sekretariadu tékniku administrasaun eleitorál (stae) iha espesialidade ho votu afavor  47, abstensaun 14 no kontra 0.
tuir livru 2 planu anual oje 2022, stae prevee $1,576,870 hodi aloka ba saláriu vensimentu $577,248, bens servisu $842,122, kapitál menór $157.500, kapitál dezenvolvimentu laiha no transferénsia públika laiha.
“orsamentu ba sekretariadu tékniku administrasaun eleitorál hamutuk $1.576.870 pasa,” prezidente parlamentu nasionál, deputadu aniceto longuinhos guterres lopes, hateten, iha sala plenária parlamentu nasionál, tersa ne’e.
orsamentu ne’e hodi finansia programa ida (1), sub-programa tolu (3) no atividade neen (6).
programa boa-governasaun no jestaun instituisional ho nia sub-programa boa-governasaun no nia atividade apoiu jurídiku.
sub-programa jestaun instituisionál nia atividade  jestaun finanseira administrasaun no jestaun finanseira lojístika, jestaun rekursu umanu, aprovizionamentu jestaun kontratu.
sub-programa administrasaun eleitorál nia atividade mak halo resensiamentu eleitorál no  edukasaun eleitorál.
antes ne’e, sekretáriadu tékniku administrasaun eleitorál (stae) prevee millaun $9.3 iha orsamentu jerál estadu (oje) 2022, liuhosi dotações para todo o governo hodi bele organiza eleisaun prezidensiál iha marsu 2022.
“ita iha proposta millaun $9,3, fundu kontijénsia liuhosi dotação todo governo hodi organiza eleisaun prezidensiál iha tinan oin,” diretór jerál stae, acilino branco, hateten ba jornalista sira hafoin halo audiénsia públika ho komisaun a parlamentu nasionál.
stae kria hosi dekretu governu númeru 2/2003, 23 jullu, hanesan órgaun hosi ministéiru administrasaun estatál (mae), responsavel hosi organizasaun no ezekusaun ba prosesu eleitorál hosi estadu (decreto-lei n.º 1/2007 de 18 de janeiro).
 mae: eleisaun prezidensiál 2022 sei la’o ho forma imparsiál-neutru 
diretór komisaun nasionál eleisaun (cne, siglá potugés) rejiaun administrativu espesiál oé-cusse ambeno (raeoa), tomás oqui meta, informa kandidatu prezidente repúblika, hermes da rosa correia barros, kinta ne’e kansela atividade kampaña iha oé-cusse.

“tuir ajenda kandidatu ne’e ohin hala’o kampaña iha oé-cusse maibé foin ami komunika fali sira-nia ekipa susesu katak kansela tanba ho razaun transporte,” diretór cne oé-cusse ne’e hateten ba tatoli.
cne oé-cusse simu ona informasaun hosi kandidatu prezidente repúblika ho númeru sorteiu rua (2), hermes da rosa correia barros, katak kandidatu refere kansela ninia atividade kampaña eleitorál iha raeoa.
nia hateten, tuir lei kandidatu hakarak hala’o fali kampaña iha oé-cusse mak presiza submete fila-fali pedidu antes loron lima hodi komunika ho cne nasionál, no iha ona aprovasaun mak bele hala’o fali kampaña iha oé-cusse.
tuir oráriu hosi órgaun eleitorál iha loron kinta (10/03) ne’e, kandidatu prezidente repúblika ho númeru sorteiru rua (2), hermes da rosa correira barros, hala’o kampaña ho tipu mini kampaña iha kampu futebol raeoa, sub-rejiaun pante macassar, iha tuku 11h00 to’o tuku 14h30.
 komandu polisia nasionál timor-leste (pntl) munisípiu dili liuhosi departamentu unidade tránzitu halo apreensaun ba motorizada hamutuk 84 tanba viola kódigu estada.
“ita nia operasaun ba motorizada sira iha tempu kalan, iha loron 13 to’o 19 juñu konsege halo apreensaun ba motor hamutuk-84,” komandante pntl, munisipiu dili, superintendente xefe henrique da costa, hateten liuhosi konferénsia imprensa ne’ebé hala’o iha nia kna’ar-fatin, caicoli, kinta ne’e.
nia dehan, pntl nota infratór maioria laiha karta kondusaun no laiha asesór hanesan xapa matríkula, lampu no espellu.
ba motorizada-sira ne’ebé halo apreensaun tuir lei, infratór-sira sei lori billete apreensaun ba selu multa iha banku, lori fali resibu hodi ba foti motór atu aproveita trata dokumentu no monta asesor motór nian.
komandu munisípiu dili realiza operasaun kalan hodi dezenvolve kampaña ‘dili hakmatek’ inklui atu eduka sidadaun-sira hodi respeita lei tránzitu no kódigu estrada.
“motorista sira balun kumpre hodi selu ona koema no balun seidauk seluk, tanba ne’e maka motór sira barak maka sei para iha ne’e,” superintendente xefe afirma.
nune’e, komandu pntl dili ne’e husu ba komunidade sira atu uza motor no karreta tenke kumpre kódigu estrada, liuliu labele haluha asesoria no dokumentu motór ne’e.
 kampaña ikus, pntl halo apreensaun ba motór hamutuk 300
parlamentu nasionál, tersa ne’e liuhosi reuniaun plenária aprova votu solidariedade ba bernard collaery nu’udar sidadaun australianu hodi fó rekuñesimentu ba servisu no kontribuisaun sira ne’ebé nia halo ba timor-leste iha tempu rezisténsia no ukun an.

 karta husi bernard collaery: “ha´u sei kontinua ajuda imi”
“rezultadu votasaun ba votu solidariedade ba bernard collaery a-favór 50 kontra no abstensaun zero,” prezidente parlamentu nasionál, deputadu aniceto longuinhos guterres lopes, deklara iha sala plenária parlamentu nasionál.
deputadu proponente, josé agostinho sequeira ‘somotxo’, hateten votu solidariedade ne’e ho intensaun responde servisu sakrefisíu sira durante ne’e hosi halo ona hosi bernard collaery ho nia maluk sira ba timor-leste.
nia dehan, hanesan iha segundu guera mundiál durante povu austálianu fó apoiu ba timor-leste no iha tinan 1975 bernard ho ninia maluk australianu sira forma asosiasaun ida iha austrália ba kampaña indepedensia timor-leste nian hodi defendepovu maubere nia direitu hodi kontra invazaun okupasaun ilegál indonézia.
 xanana sei defende witness k no bernard collaery iha tribunál austrália
iha 1989, ministéiru negósiu estranjeiru austrália ho indonézia asina akordu atu explora timor gap ita-nia mina rai maibé bernard ho grupu hatama keixa ba tribunál internasionál hodi akuza akordu ilegál tanba pertense liu ba timor-leste nia direitu.
iha tempu ukun an, nia kontinua luta ba problema fronteira marítima hodi defende ka deskobre kazu espionazen iha tl ligadu estratéjia sira kona-ba certain maritime arrangements in the timor sea (cmats) ne’ebé konsege negósiu ho austrália.
maibé, deputadu somotxo hateten, aktu solidariedade simples no la interfere prosesu justisa ne’ebé daudaun la’o hasoru bernard collaery.
“tanba ita hanesan ne’ebé de’it labele interfere asuntu justisa iha kada nasaun ne’ebé ita liuhosi votu aktu solidariedade simples hodi fó ba nia sakrifisíu sira durante ne’e,” nia dehan.
 mkott: kazu bernard collaery ho witness k parte integrante husi luta fronteira marítima
sekretáriu estadu komunikasaun sosiál (sekoms), merício juvinal dos reis ‘akara’, hateten liuhosi planu estratéjiku mak bele promove no orienta pensamentu nian ba dezenvolvimentu instituisaun conselho de imprensa (ci) atu la’o tuir.

sekertáriu estadu komunikasaun sosiál, merício juvinal dos reis ‘akara’. francisco sony.
“hakarak promove demokrásia iha ita-nia rain no mídia nia pilar importante ba prosesu demokrásia ne’ebé halo kooperasaun kontinua sai parseiru estratéjiku. tanba planu estratéjiku mak sai matadalan atu la’o tuir tanba kada tinan ita bele ajusta programa anuál ho planu estratéjiku refere, nune’e ha’u hakarak fó apoiu tomak ba conselho de imprensa (ci) ba ideia hodi kria planu estratéjiku 2022-2026,” merício juvinal dos reis ‘akara’ hateten ba jornalista sira hafoin halo lanasamentu ba livru planu estratéjiku períodu 2022-2026, iha salaun conselho de imprensa, quintal boot, dili, kinta ne’e.
governante ne’e hatutan, instituisaun ida presiza iha planu estratéjiku nune’e atu orienta hodi dezenvole instituisaun iha tinan ida no tinan lima nia laran.  
prezidente interinu conselho de imprensa (ci), expedito dias ximenes, hateten prosesu elaborasaun planu estratéjiku ba tinan lima nia-laran ne’e involve partisipasaun direjente no ofisiál hosi ci hala’o duranate loron lima hosi 13-17 dezembru 2021 iha maubara-liquiça.
prezidente interinu konsellu imprensa, expedito loro dias ximenes. francisco sony
hosi prosesu elaborasaun ne’e ci rona mós parseiru sekoms, mídia na’in sira hanesan jornál independente, asosiasaun parlamentu nasionál, tersa ne’e liuhosi reuniaun plenária kontinuasaun halo re-apresiasaun iha finál global ba alterasaun lei konsensaun indultu no komutasaun pena ne’ebé antes ne’e hetan veta hosi prezidente repúblika.

 pn sei konsidera pedidu prezidente repúblika atu altera lei indultu
re-apresiasaun foun dekretu parlamentu nasionál númeru 50/v-primeiru alterasaun lei númeru 5/2016,25 maiu ne’ebé estabelese prosedimentu konsensaun indultu no komutasaun pena iha finál global ho rezultadu votu a-favór 40, kontra 0 no abstensaun 4.
“nune’e dekretu lei númeru 50 parlamentu nasionál aprova no komisaun a (trata asuntu justisa no konstituisionál) rezolve redasaun finál tarde liu diploma refere haruka ba prezidente repúblika iha lorokraik ne’e,” prezidente parlamentu nasionál, deputadu aniceto longuinhos guterres lopes, deklara iha sala plenária parlamentu nasionál.
prezidente komisaun a, joaquim dos santos, hateten mensajen prezidente repúblika (pr) veta alterasaun lei ne’e katak lejisladór labele halo limita kompeténsia prezidente repúblika ho radikál tuir konstituisaun no bele halo limitasaun so ba kazu sira-ne’ebé sensitivu.
tanba ne’e iha diskusaun re-apresiasaun deputadu proponente joaquim dos santos, francisco de vasconcelo, antónio da conceição, david dias ximenes, francisco david carlos no luis roberto aprezenta proposta hodi elimina ka hasai tiha iha artigu 4 (krime insussetiveis indultu) hosi testu orijinál alterasaun lei refere.
iha proposta seluk mak iha artigu 8 (pareser no remesa autos), hodi fó marjen ba governu bele iha flexibilidade atu haruka dokumentasaun ba prezidente repúblika kria kondisaun indultu karik fó opinaun antes bainhira pr husu tanba pr molok fó indultu rona uluk governu, ministériu públiku no tribunál, maibé iha testu orijinál hosi artigu ne’e tau prazu loron 10 maibé muda fila-fali ba loron lima.
enkuantu, testu orjinál antes ne’e tuir  relatóriu no paresér ne’ebé agência tatoli asesu katak, projetu-lei atu altera artigu hamutuk haat hosi lei númeru 5/2016, 25 maiu, ne’e kompostu hosi artigu 4 (krime insussetível indultu), artigu 5 (data anuál ba konsesaun ba indultu no komutasaun pena), artigu 8 (paresér no remesa autos) no artigu 9 (dekretu prezidensiál no libertasaun imediata rekluzu).
alterasaun proposta iha projetu-lei; artigu 4 (krime insussetível indultu) (textu orijinál) esplika, pena prizaun hosi arguidu sira-ne’ebé kondenadu ne’ebé rezulta hosi kazu terrorizmu, kriminalidade violenta ka altamente organizada nu’udar insussetível indultu ka komutasaun pena.
nune’e komisaun a konklui katak komparasaun entre testu atuál (orijinál) no textu alterasaun ho intensaun subjasente alterasaun artigu ne’e, nune’e prodús testu ida-ne’ebé klaru liu no ho linguajen ne’ebé direita liu.
 plenária baixa alterasaun lei konsesaun indultu-komutasaun pena ba komisaun a
ezemplu, testu atuál privilijia iha identifikasaun krime, kualifikasaun konduta, asosiada no kazu sira seluk, ho forma ezekusaun krime. elenku (elenco) hosi krime ne’e sofre alterasaun kiik (pequenas alterações).
nune’e mós halakon alínea d númeru 3 hosi artigu 4, ne’ebé previstu, integra krime alterasaun estadu direitu, koasaun kontra óragun konstitusionál, serbisu ka kolaborasaun ho forsa inimiga sira, sabotaje kontra defeza nasionál, violasaun segredu no infidelidade diplomátika, dezde krime forma violenta ka organizada.
razaun halo alterasaun tanba elenku hosi krime kontra seguransa estadu previstu ona iha artigu 196, 203, 205 no 206 iha kódigu penál (cp, sigla portugés).
artigu 5 (data anuál ba konsesaun ba indultu no komutasaun pena), testu orijinál esplika, indultu no komutasaun pena bele konsedidu iha duas datas anuál ne’ebé define hosi prezidente repúblika. 
iha proposta alterasaun ba artigu 5 define nune’e: adisiona ba atuál konteúdu hosi artigu ne’e; (i) dahuluk, forma ato (atu) prezidente repúblika ba konsesaun indultu ka komutasaun pena; (ii) daruak, impór ba publikasaun iha jornál repúblika. iha sikun seluk, konfere podér ba prezidente repúblika hodi fixa data limita kona-bá indultu ne’ebé aprezenta hosi ministru justisa.
artigu 8 (paresér no remesa autos) ne’ebé fixa iha testu orijinál hateten: finda instrusaun, auto kontinuadu ho vista ba ministériu públiku, ne’ebé emite paresér iha prazu loron lima (5).
nune’e mós resebidu paresér ne’ebé refere númeru anteriór, juiz pronunsia iha prazu loron lima (5) no ordena remesa autos ba ministru justisa, ne’ebé leva desizaun prezidente repúblika nian.
iha proposta alterasaun propoin nune’e, pretende hodi introdús norma atribuisaun kompeténsia ba ministru justisa. akordu ho projetu-lei ne’e kabe ba ministru justisa, hodi halo verifikasaun regularidade intrusaun hosi prosesu no verifikasaun preenximentu hosi rekizitu legál konsesaun ba indultu ka komunikasaun pena (númeru 3 no númeru 4 hosi artigu 8 iha redasaun projetu-lei ne’e).
nune’e mós kazu prosesu ne’ebé inkompletu la komprimenta rekizitu legál, ministru justisa notifika rekerente atu kompleta ka halo kontestasaun (númeru 5 hosi artigu 8 iha projetu-lei ne’e).
artigu 9 (dekretu prezidensiál no libertasaun imediata rekluzu), artigu ne’e adisiona númeru foun rua atu kontempla posibilidade prezidente repúblika “subordina konsesaun indultu ka komutasaun pena” ho kondisaun ida, ne’ebé aplika ba kazu rejime ne’ebé previstu iha artigu 69 hosi kódigu penál (cp, sigla portugés).
entretantu, lei númeru 5 /2016, 25 maiu, kona-ba prosedimentu konsesaun indultu no komutasaun pena (lei vijente) ne’e iha artigu hamutuk 11.
lei refere define iha artigu 10 kona-ba revogasaun, númeru 1 hateten indultu no komutasaun pena bele revoga liuhosi dekretu prezidensiál, até momentu ne’ebé okorreria ho termu pena.
númeru 2 hosi artigu ne’e dehan, revogasaun no promovida hosi ministériu públiku ofisiozamente ka solisitasaun hosi ministru justisa.
númeru 3 hosi artigu ne’e hatutan, realizada dilijénsia instrutóriál pertinente, juiz mak pronunsia no ordena remesa autos ba ministru justisa, ne’ebé sei haruka prezidente repúblika hodi hola desizaun.
númeru 4 hosi 10 ne’e hateten, dekretu prezidensiál ne’ebé revoga indultu no komunika ba kondenadu, ba ministériu públiku no ba respetivu prosesu kondenasaun.
 pn aprova proposta-lei estabelese asosiasaun públika profisionál iha jeneralidade
sekretariadu tékniku adminitrasaun eleitorál (stae), fó sai rezultadu sinkronizasaun dadus eleitór iha territóriu nasionál inklui diáspora hamutuk 864.754.

“sinkronizasaun ba dadus eleitór iha nasionál no internasionál 864.754, feto hamutuk 416.212 no mane hamutuk 448.542. hosi númeru ne’e ita mós distribui ona ba territóriu nasionál hodi taka sai nune’e eleitór ida-idak bele konfirma,” diretór sekretáriu t’eknika administrasaun estatál (stae), acilino manuel branco, ba agência tatoli, iha nia knaar fatin caicoli.
dadus hirak-ne’e bele dehan sei provizóriu hela tanba stae sei taka iha munisípiu sira depois sei halo tan espozisaun ba dadus iha postu no suku sira. 
“ita sei mai halo korresaun depois fó sai rezultadu finál iha fevereiru ne’e,” nia informa.
hosi eleitór 864.754 ne’e kompostu hosi munisípiu aileu 33.859, ainaro 45.949, baucau 96.875, bobonaro 71.371, covalima 47.965, dili 191.423, ermera 83.213, lautém 48.665,  liquiça 51.160, manatuto 35.926, manufahi 41.012, raeoa 51.653 no munisípiu viqueque 58.564.
dadus eleitór iha diaspora kompostu hosi eleitór sira iha austrália hamutuk 1.487, korea do súl 1.277, irlandia 1.264, portugal 857 no reinu unidu 2.234.
prezidente konsellu libertasaun nasionál (cln), vidal de jesus “riak leman”, informa lei la permite veteranu menoridade ne’ebé uluk luta iha ai-laran kontribui ba timor-leste nia independénsia ne’e atu simu direitu pensaun.

 veteranu menoridade luta iha ai-laran sei hetan direitu pensaun
“iha lei ne’e, sira-ne’ebé idade kiik-oan ne’e laiha no baze de apoiu mós la konta no konta mak sira ne’ebé sai autór mak bele rejistu ba iha verifikasaun dadus veteranu rejistadu tinan 2009 nian. nune’e, veteranu menoridade ne’ebé kontribui luta ba ukun rasik an ne’e, lei la permite atu sira atu simu direitu pensaun,” vidal de jesu “riak leman”, hateten ba agência tatoli, liuhosi telefónika, segunda ne’e.
nia hatutan, estadu konsidera nafatin sira-nia luta ba rai ida-ne’e hodi haree ba lei ne’e tanba lei mak regula buat hotu-hotu, maibé se halo alterasaun ba lei ne’e entaun veteranu menoridade mós bele hetan direitu pensaun.
“hanesan ha’u rasik bainhira luta labarik sira mak fó seguransa no kuidadu ha’u, maibé tan lei entaun sira labele hetan direitu,” nia dehan.
lei númeru 3/2006, 12 abril 2006, lei ida-ne’ebé ko’alia kona-ba estatutu kombatente libertasaun nasionál nian ne’e, parlamentu nasionál aprova iha loron 7 fevereiru 2011 no prezidente repúblika, josé ramos horta, promulga iha loron 21 marsu tinan 2021.
lei ida-ne’e, tuir prezidente konsellu kombatente libertasaun nasionál (ccln), vidal dé jesus “riak leman”, hateten presiza altera hodi permite rejistu foun iha fulan-novembru ba veteranu no sobrevivente sira.
“lei ida-ne’e garante ka prevee de’it rejistu hosi 2003 to’o 2009, entaun presiza altera,” nia dehan.
ministru asuntu parlamentár no komunikasaun sosiál (mapkoms), francisco martins da costa pereira jerónimo, informa estabelesimentu konstrusaun edifísiu propriu ba agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) tama ona prosesu loke konkursu públiku.

 mapkoms loke hikas konkursu ba konstrusaun edifísiu tatoli, i.p no rttl, e.p
“edifísiu ba tatoli, i.p no rttl, e.p ne’e atu halo iha aimutin, ida-ne’e agora halo estudu viabilidade tama ona ba loke konkursu públiku foun,” francisco martins da costa pereira jerónimo hateten ba jornalista sira, hafoin halo reuniaun ho kada ministériu iha arkivu no múzeu rezisténsia timor-leste (amrt-sigla portugés), dili, kinta ne’e.
antes ne’e, governante ne’e khateten mapkoms loke hikas konkursu ba konstrusaun edifísiu agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) iha tinan ne’e tanba empreza ne’ebé antes ne’e manan konkursu deziste ona.
nune’e, prosesu loke fali konkursu foun ne’e, daudaun tama ona iha komisaun nasionál aprovizionamentu (cna, sigla portugués) hodi hetan kompañia foun.
kona-ba orsamentu estabelesimentu ba edifísiu agência tatoli no rttl, nia akresenta, orsamentu ba estudu viabilidade ho montante $200.000-resin, enkuantu ba konstrusaun edifísiu ba agência tatoli, i.p no rttl, e.p hamutuk millaun $5. nune’e, kompania ne’ebé antes manán ona iha konkursu ne’e mak detile hosi malázia.
iha biban ne’e, ministru mapkoms ne’e esplika, iha fulan kotuk, primeiru ministru, taur matan ruak no prezidente repúblika, josé ramos horta, halo ona lansamentu ba konstrusaun edifísiu rttl ne’e hanesan, edifísiu provizóriu ida atu rttl halo servisu ho dignu.
“tanba, sira-nia (rttl) uma ne’ebá atu monu ona,” nia dehan.
edifísiu rttl, e.p primeiru-ministru no prezidente repúblika lansa ona, prosesu la’o hela namanas tanba kontratu ne’e presiza asina.
“kontratu ne’e seida’uk to’o mai iha ne’e. horisehik empreza ne’e foin lori fila-fali aseitasaun kona-ba kontratu mai iha ministériu, horisehik mak foin lori mai. tanba ne’e, agora prepara fali kontratu para atu asina, hodi ba halo servisu. prosesu hotu kona-ba kontratu ne’e asesór sira prepara hela, hotu ona ami asina kontratu, nia ba halo servisu. ha’u hakarak katak iha fulan juñu, se lae iha fulan-juliu ne’e tenke hahú ona servisu,”.
entretantu, orsamentu ba konstrusaun edifísiu provisóriu ba rttl, e.p iha caicoli ne’e, hamutuk millaun $1-resin no empreza ne’ebé kaer projetu ne’e mak banir lema.
 cafi aprova prosesu aprovizionamentu konstrusaun edifísiu tatoli,ip-rttl,ep
komisaun nasionál eleisaun (cne-sigla portugés) segunda ne’e hala’o enkontru dahuluk ho autoridade munisípiu dili hodi ko’alia kona–bá preparasaun eleisaun prezidensiál ne’ebé sei akontese iha tinan 2022.
prezidente komisaun nasionál eleisaun (cne-sigla portugés), josé agostinho da costa belo, hateten enkontru ida-ne’e cne hala’o atu autoridade lokál no parseiru servisu sira-nia hanoin kona-ba preparasaun eleisaun prezidensiál nian.
  eleisaun prezidensiál 2022: sentru votasaun 1200 no paralelu tolu
“ida-ne’e hanesan evaluasaun ida kontinua, atu nune’e saida mak ita halo iha 2017 no 2018. ita agora atu halo fali ne’e iha buat balun ne’ebé ita presiza ko’alia. ita–nia populasaun sira aumenta, entaun órgaun eleitorál rua (stae no cne) tenke korresponde duni ho nesesidade ne’e. uluk iha sentru votasaun 800, agora iha hasa’e ba 1200. ida-ne’e, ita–nia preparativu oinsá fasilita ema hotuu-hotu bele ba vota,” josé agostinho da costa belo hateten ba jornalista sira iha salaun apuramentu cne nasionál, caicoli, dili.
nia hateten, maske iha pandemia covid-19 nia laran maibé la signifika ho covid-19 bele impede eleisaun, tanba rai barak halo eleisaun no órgaun eleitorál preparadu halo daudaun resensiamentu eleitorál ne’ebé cne halo iha 01 jullu iha territóriu nasionál.
“foin lalais iha 01 outubru ne’e, ita–nia delegasaun ba estranjeiru liu-liu ba portugál, reinu unidu no ba korea, atu fó mós biban ba ita–nia eleitór sira iha diáspora, hodi sira bele partisipa ho di’ak. ita-nia preparasaun no esperiénsia ne’ebé natoon ona hamutuk ho komunidade internasionál, liu-liu ba pandemia cocid-19. ita-nia preparasaun ne’e, oinsá eleisaun ne’e asegura nafatin,” nia dehan.
kona–bá enkontru ho autoridade munisípiu seluk, prezidente cne informa, komisáriu cne sira kuaze dezloka hotu kedas ba munisípiu hodi halo sensibilizasauun kona-ba eleisaun tinan oin nian, no prezidente cne rasik mós hala’o vizita ba munisípiu baucau no viqueque hodi reuniaun ho autoridade sira.
aleinde ne’e, nia dehan, presiza mós lider nasionál no fundadór ba estadu sira sira–nia hanoin hamutuk para eleisaun iha tinan oin ne’e, sai eleisaun ida di’ak no órgaun eleitorál halo preparasaun ida ne’ebé di’ak atu dignifika estadu de direitu demokrátiku.
prezidente autoridade munisípiu dili, guilhermina filomena saldanha, hateten enkontru ohin ne’e hanesan halo avaliasaun ida hosi atividade prosesu eleisaun ba tinan lima liubá, hodi haree ba fukun sira-ne’ebé mosu hodi hadi’a fuku sira-ne’e iha futuru.
“ha’u hanoin ida-ne’e mak importante, tanba hosi parte cne ho stae mai atu fó informasaun, liu-liu kona–ba alterasaun lei foun kona–ba eleisaun prezidensiál,” nia dehan.
entretantu, iha enkontru ne’e, partisipa mós hosi prezidente komisaun nasionál eleisaun (cne-sigla portugés), josé agostinho da costa belo, prezidente autoridade munisípiu dili, guilhermina filomena saldanha, administradór munisípiu dili, xefe suku no delegadu suku sira iha munisípiu dili.
diretór jerál sekretariadu tékniku adminitrasaun eleitorál (stae), acilino manuel branco, hateten sentru votasaun paralelu tolu iha munisípiu dili ne’e sei funsiona hotu tanba eleitór ne’ebé rejistu iha kada sentru votasaun liu ona ema 100.
 eleitór ba sentru votasaun paralelu sei rejistu iha 18 fevereiru-03 marsu
“iha tempu badak ita sei anúnsia ba públiku katak sentru votasaun paralelu tolu ne’e sei funsiona tanba ema liu ona 100 no tuir ona lei ne’ebé dehan sentru ida eziste ema no mínimu 100, tanba oras ne’e daudaun ita iha ona 1.500,” acilino manuel branco ba agência tatoli, iha nia knaar fatin vera cruz, dili, tersa ne’e.
nia informa, iha postu adminiatrativu don aleixo kuaze liu ema 500, postu seluk ne’e ema liu 100 ho tan universitáriu no estudante sira mós barak mak ba rejistu iha postu adminiatrativu sira inklui postu adminiatrativu metinaro hamutuk 80.
komisaun funsaun públika, nia informa, lori hahú simu funsionáriu sira hosi kada instituisaun estadu ne’ebé mai hosi munisípiu ne’ebé servisu iha dili, sira hahú hala’o rejistu hodi bele vota iha sentru votasaun paralelu ne’ebé estabelese iha dili.
tanba, eleitór barak mak rejistu ona entaun tékniku sira hahú halo preparasaun ba emprime lista votasaun paralelu nian depois kruza iha baze dadus.
maske iha tersa (02 marsu) ne’e feriadu, maibé sira-nia parte téknika kontinua atende eleitór sira nune’e bele aumenta tan ema iha sentru votasaun paralelu hirak ne’e.
xefe delegasaun observadór hosi comunidade países língua portuguesa (cplp), josé guerreiro alves primo, apela ba povu timor-leste (tl) atu partisipa másimu iha eleisaun prezidensiál ne’ebé hala’o iha loron 19 marsu 2022.

“ami-nia solidariedade ba povu timor-leste no mensajen ba povu timor-leste enkoraja  partisipa másima iha eleisaun prezidensiál tanba povu nia votu mak soberanu aas liu entaun sei hili kandidatu ne’ebé loos atu lidera nasaun. fó apoiu tomak espera eleisaun ne’e sei di’ak liután ho eleisaun sira liu ba,” xefe delegasaun cplp ne’e hateten, ba jornalista sira hafoin ramata sorumutu ho prezidente repúblika, francisco guterres lú olo, iha edifísu palásiu prezidensiál nicolau lobato, bairu pite, sesta ne’e.
durante sorumutu ekipa delegasaun hato’o sira-nia prezensa hanesan observadór ba eleisaun prezidensiál  eleisaun iha tl ba xefe estadu.
“objetivu enkontru ne’e atu manifesta ami-nia prezensa iha territóriu atu fó solidariedade cplp kada estadu membru ba povu timor-leste,” nia dehan.
hanesan ekipa observador hodi observa prosedimentu autoridade timor-leste ba realizasaun prosesu eleitorál tuir prosedimentu no lei ne’ebé iha ho loos no demokrátiku hodi garante transparánsia.
nia dehan, tuir observasaun durante kampaña jeralmente nota katak la’o di’ak partisipa másimu hosi sidadaun no joven no espera kondús nafatin pás ho estabilidade iha loron eleisaun 19 marsu 2022 sai susesu eleisaun ba demokrásia nasaun nian.
nia observa mós timor-leste garantia demokrásia tanba kandidatu kompete eleisaun iha feto mós iha no foinsa’e barak, nune’e ekipa delegasaun haree progresu di’ak ba demokrásia.
enkuantu, kompozisaun membru observadór cplp hamutuk na’in-16 ne’ebé reprezenta hosi estadu membru nasaun cplp hotu.
administradór munisípiu ataúro, domingos soares, hateten administrasaun iha rekursu sufisiente hodi bele jere munisípiu foun ne’e.

 administradór ataúro fó prioridade ba edukasaun no saúde
“rekursu umanu sufisiente tanba estrutura ne’ebé estabelese ba ataúro la’ós estrutura uza hanesan ho munisípiu 12 seluk maibé ita halo agrupamentu iha servisu sira, ne’ebé rekursu umanu sufisiente. tan ne’e, agora ita hein prosesu rekrutamentu bele hetan rekursu di’ak sira hodi bele mai prenxe estrutura,” administradór ne’e hateten ba agéncia tatoli iha suku maumeta vila, munisípiu ataúro, kinta ne’e.
ba rekrutamentu mai prenxe vaga ba agrupamentu servisu rua mak ida iha servisu koorporativu no ida seluk presta servisu hanesan edukasaun, saúde, obra públika, transporte telekomunikasaun, saneamentu, rejistu notariadu no kadastrál, agrikultura, turizmu no komérsíu.
nia informa, daudaun ne’e munisípiu ataúro iha funsionáriu besik ema na’in-50 ne’ebé dedik-an hala’o servisu iha administrasaun munisipál.
ataúro estabelese tuir lei iha 01 janeiru 2022 no momentu tranzisaun hodi halo nomeasaun ba administradór iha sekretáriu mai lidera ekipa ida hodi halo preparasaun sira hosi janeiru to’o 01 abríl, hafoin administradór atuál simu pose.
“ne’ebé, ita agora iha faze instalasaun estrutura sira no atualmente utiliza rekursu sira-ne’ebé eziste hosi ataúro-oan sira-ne’ebé antes hala’o knar iha dili. komu munisípiu ataúro estabelese ona, ami ataúro-oan sira iha kompromisu mai ho hanoin ida de’it dezenvolve rai ida-ne’e,” nia hateten.
faze tuir mai estabelese ona administradór, sekretáriu eziste no iha mós diretór sira servisu  munisípál no  balun sei interinu, no agora daudaun iha prosesu ba rekrutamentu ajente administrasaun públika ba vaga 30 hodi bele prenxe estrutura ne’ebé atu instala.
viii governu konstituisaun aprova projetu dekretu-lei liuhosi hala’o alterasaun datoluk ba dekretu-lei númeru 3/2016, 16 marsu, ne’ebé altera hosi dekretu-lei númeru 9/2018, 09 abríl, no númeru 54/2020, 28 outubru, ne’ebé kurije hosi deklarasaun retifikasaun prezidénsia konsellu ministru númeru 4/2020,16 dezembru.
iha orsamentu jerál estadu (oje) 2022, governu prevee ona orsamentu ba ataúro nu’udar munisípiu foun ho montante $2.508.100 ne’ebé kompostu hosi saláriu no vensimentu $484.932, bens no servisu $990.797, kapitál menór $728.100, kapitál dezenvolvimentu laiha no transferénsia públika $304.271.
administradór ne’e hateten, iha orsamentu jerál estadu (oje) 2022 governu prevee ona orsamentu no prioridade ne’ebé presiza halo ba munisípiu foun ne’e mak konsentrasaun primeiru iha edukasaun, saúde, infraestrutura báziku liu-liu ba estrada tanba estrada hanesan preparasaun ba dezenvolvimentu turizmu, tanba ataúro tuir estadu nia previzaun sai hanesan destinu turístiku.
nia inform, ataúro ba parte eletrisidade iha suku rua hanesan makili no makadadi mak seidauk asesu liña eletrisidade maibé suku makili iha ona prosesu instalasaun.
oje 2022 ba munisípiu ataúro ne’e, hahú ezekuta ona maibé foin atinjr 3% no ezekusaun foka liu ba merenda eskolár ba alunu pre-eskolár no ensinu báziku, transferénsia públika ba subsídiu lideransa komunitária, fundu apoiu funsionamentu suku nian.
 governu aprova fundu espesiál dezenvolvimentu ataúro
potensialidade ataúro primeiru mak turizmu, peska, budu tasi, agrikultura, produtu artezenatu, no pontésia ba biodiversidade iha tasi laran ne’ebé iha korál no ikan oioin.
munisípiu ataúro iha suku lima hanesan beloi, bikeli, makili, makadadi ho maumeta vila no  aldeia 19 ne’ebé ho iha populasaun hamutuk 11.700.
xefe suku, filipe ximenes, hateten kona-ba rekursu umanu sufisente entermus ema ho kbiit atu jere munisípiu foun ne’e ba oin no hanesan autoridade lokál prontu kontribui liu-liu  servisu sira iha adminsitrasaun suku ba programa dezenvolviementu.
sente kontente ataúro sai munisípiu foun
komunidade hosi suku bikeli, bonifacio soares, sente kontente ho desizaun viii governu konstituisional deside ataúro sai munisípiu.
komunidade suku bikeli, munisípu atauro, bonifácio soares. nelson de sousa.
“ami ataúro sente kontente ho desizaun governu tanba durante ne’e ami hein desde tinan barak ona, nune’e bele fó kmaan ba servisu administrasaun tanba durante ne’e seidauk sai munisípiu ne’e presiza buat ruma tenke hakur tasi mak foin to’o dili no dalaruma iha problema transporte ne’e susar la halimar,” nia dehan.
ho desizaun ne’e bele lori dezenvolvimentu besik ba povu ne’ebé durante ne’e povu hein hela liu-liu kona-ba infraestrutura, bee-moos, eletrisidade no estrada.
nia haktuir, antes ne’e eletrisadade lakan de’it iha oras lima ne’ebé akontese iha tempu kalan de’it maibé agora fornesimentu liña eletrisidade tempu loron iha no kalan to’o de’it tuku 00h00, nune’e hein katak tempu oin mai bele lakan to’o oras 24 nia laran.
 pn aprova kria fundu espesiál dezenvolvimentu ba ataúro
 kandidatu prezidente repúblika ho númeru sorteiu ualu (8), tito da costa cristovão ‘lere anan timur’ halo vizita no kari ai-funan ba monumentu saudozu nicolau dos reis lobato iha aisirimou, munisípiu aileu hodi husu bensa molok halo kampaña eleitorál.
“ohin dia 13 ha’u mai iha ne’e rai aileu, rai husar aiserimou fatin istóriku ne’ebé saudozu nicolau lobato, francisco xavier do amaral ho nia maluk sira seluk hamutuk ho comite central sira nu’udar mata-dalan ba ita nia povu maubere hotu no ohin loron sira la hamutuk ona ho ita”, lere dehan ba jornalista iha aisirimou, aileu, domingu ne’e.
“ha’u mai fó onra no gloria ba nia tau ai-funan husu sira nafatin atu tau matan ba povu no rai  ida ne’e no mós partikularmente ba ha’u ho apoiante sira atu bele lori ha’u ata ba palásiu prezidente nicolau lobato hodi sai nu’udar  aman ba nasaun no  sama tuir sira nia ain fatin”, deklara lere.
lere anan timur haktuir hikas durante nia kampaña, hahú husi lorosa’e to’o loromonu, mai hikas rai klaran aileu, nu’udar katóliku no timoroan ne’ebé iha kultura, tradisaun, no nu’udar sarani sempre husu misa ba matebian sira ne’ebé ohin loron la hamutuk ona, tanba sira fakar sira nia ran no isin  ba rai doben timor-leste (tl).
“ba matebian no eroi sira mos ha’u sei liuhusi sira nia rate, sira nia fatin osoáriu sira no   ha’u sei hamulak ba sira atu tau matan ba ha’u, no  rai tl no  povu ne’ebé terus durante  tinan 24 nia laran”, kandidatu ho númeru sorteiu ualu ne’e haktuir.
kandidatu prezidenti ne’e mos husu polítiku sira lalika to’o sadik matebian sira, maibé tenke iha dever no obrigasaun hodi fó onra, gloria no konsidera sira hanesan eroi.
“ha’u la’ós maupagadór. ha’u lakohi sadik fali matebian sira ne’e, hanesan maluk sira seluk sadik to’o saudozu nicolau lobato ne’ebe nu’udar  naran lulik, naran todan ba timor-leste. hanoin katak ha’u nia aman, ha’u nia mestre saudozu nicolau lobato hanesan mós sira seluk sei tau matan ba ita nafatin, sei lori ita ba dalan loos, hanesan saudozu nicolau lobato dehan katak a ultima bala é a minha vitoria. ida ne’e mak ha’u hanoin katak ezemplu ida ne’ebé ita hatudu ba ita nia povu no rai ne’e”, hatete nia.
nia kompromete katak bainhira sai pr tenke lori nasaun ida ne’e ba progresu dezenvolvimentu, “ha’u husu ba matebian saudozu nicolau lobato to’o francisco xavier do amaral hanesan mos nia maluk sira seluk, soldadu rihun ba rihun ne’ebé mate, hanoin katak sei tau matan ba ha’u no tula, fó matenek, brani no fó badinas ba ha’u atu lori nasaun ida ne’e ba oin di’ak liutan”, nia deklara.
ekipa konjunta hosi servisu munisipal seguransa alimentar (smsa), servisu saúde ambiente, servisu agua saneamentu no ambiente (sas) no bee timor leste empreza públiku (btl, e.p) hamoos bee posu iha aldeia fatisin, suku camanasa, munisípiu covalima.

diretór servisu munisipál seguransa alimentar (smsa), reinaldo da cruz coli hateten, komunidade konsumu ai-han ne’ebé seguru no nutritivu tenke konsumu bee-moos atu labele afeta ba komunidade nia saúde.
“ita ko’alia kona-ba ai-han seguru ita konsumu ai-han nutritivu ita tenke asegura mos bee hodi kontrola nia kualidade, tanba bainhira ita konsumu ai-han nutrivu tenke iha bee ne’ebé mak iha kualidade atu labele afeta ba komunidade sira-nia saúde,” diretór servisu munisipál seguransa alimentar (smsa), reinaldo da cruz coli, informa ba agência tatoli, iha aldeia fatisin, kinta ne’e.
hafoin hamoos bee-posu ne’e ekipa sira husu ba komunidade atu labele soe lixu arbiru maibé tenke tau lixu iha nia fatin no uza bee ho kuidadu.
asisténsia saúde ambientál covalima, deonisio freitas barreto hateten, durante ne’e komunidade konsumu bee foer ho nune’e fó impaktu ba komunidade nia saúde hanesan moras vias respiratóriu, iritasaun ba kulit no moras diarea.
“ami-mai halo asaun hodi hamoos bee-posu ba komunidade hodi tau kaporit ho nia funsaun atu  hamate bakteria iha  bee-posu, nune’e komunidade bele konsumu bee-moos ho saudavél,’ nia dehan.
ekipa konjunta hosi smsa, servisu saúde ambiente, sas no betl, e.p hamoos bee posu iha aldeia fatisin, suku camanasa. celestina teles.
hafoin servisu saúde ambiental covalima tau kaporit ba bee-posu, nia husu komunidade labele konsumu lai bee-posu refere durante oras 24 nia laran, maibé se di’akliu durante loron tolu nune’e isterílizasaun bee di’ak tiha mak hafoin bele konsumu.
saúde ambiente covalima mós hatoo mensajen ba komunidade sira uza bee ho kuidadu no tenke tau lixu iha nia fatin, nune’e bele garante ambiente ne’ebé saudavél ba komunidade sira.
reprezentante komunidade fatisin, quintão alves, sente kontente bainhira ekipa konjunta sira hamoos bee-posu ne’e tanba durante ne’e sira konsumu de’it bee-foer hodi fó impaktu ba sira-nia família nia saúde.
“ami sente kontente bainhira ekipa konjunta hamoos bee-posu iha ne’e, nune’e bele konsumu bee ne’ebé moos,” nia dehan.
tuir ajenda hosi ekipa refere, hafoin hamoos bee-posu iha aldeia fatisin, suku camanasa ne’e, ekipa konjunta ne’e sei kontinua hamoos bee-matan parte iha suku debos nian.
 komandu polísia nasionál timor-leste (pntl), rejiaun administrativa espesiál oé-cusse ambeno (raeoa) lideradu superintendente xefe, mateus mendes assunção, segunda ne’e hahú koloka membru efetivu na’in-neen asegura edifísiu sekretariadu tékniku administrasaun eleitorál (stae) oé-cusse nian.
“ha’u simu orientasaun hosi komandu nasionál, atu fó membru efetivu balun asegura materiál sira iha stae, hodi hein mós materiál sensitivu no la’ós sensitivu sei dezloka mai iha stae, ne’ebé komandu deside iha segunda ne’e koloka membru na’in-neen,” mateus mendes assunção, informa ba agência tatoli iha kuartel pntl, oé-cusse.
nia fó-sai katak, kolokasaun ne’e ba stae ne’e atu asegura sasán sira-ne’ebé maka estadu depozita iha edifísiu stae oé-cusse nian.
diretora stae raeoa, luíza da costa, agradese ba prezensa pntl tanba hahú ona asegura ekipamentu ne’ebé sei uza iha eleisaun prezidensiál.
“kolokasaun pntl mai iha stae ne’e importante atu asegura sasán no materiál sira iha edifísiu, hodi hein materiál sensitivu no la’ós sensitivu, ne’ebé sei dezloka mai hosi nasionál iha tempu badak, entaun seguransa presiza nia prezensa antes, tanba materiál sira-ne’e sei mai ho transporte marítima nian,” nia katak.
entretantu, kampaña eleisaun prezidensiál períodu 2022-2027 sei hahú hosi loron 2 marsu no termina iha loron 15 marsu, no loron eleisaun sei realiza iha loron 19 marsu.
vise-prezidente komisaun nasionál eleisaun (cne-sigla portugés), domingos barreto, hateten akademista no sosiedade sívil mak sei prepara no elabora pergunta ba debate kandidatu prezidente repúblika (pr) períodu 2022-2027 ne’ebé sei realiza iha loron 02-06 marsu 2022.

“pergunta ba debate kandidatu prezidente repúblika ne’e ita-nia akademista no sosiedade sívil mak sei prepara no uza lian ofisiál hanesan lian tetún no portugés. ita husu pergunta ho lian tetún no portugés ba ita-nia kandidatu sira iha relasaun kompeténsia ho prezidente repúblika nian,” domingos barreto hateten ba agência tatoli, iha nia knaar fatin cne, colmera, dili, kuarta ne’e.
pergunta hotu-hotu sei elabora no uza ho lian ofisiál hanesan tetún no portugés, hodi husu ba kandidatu prezidente repúblika sira ne’ebé konkore iha eleisaun prezidensiál 2022, tanba dalen mós halo parte hanesan kritériu ida ba sira.
tanba ne’e, cne iha ona planu atu halo debate polítika ba kandidatu prezidente repúblika ne’ebé mak sei fahe sesaun tolu, sesaun ida realiza iha loron 02 fevereiru, daruak iha loron 04 fevereiru no loron 06 fevereiru, tanba cne hakarak halo dia sim no  dia não katak loron ida halo loron ida la halo tanba ema barak no loron ida lahalo ne’e sira tun ba terrenu hodi halo kampaña eleitorál.
“ha’u hanoin katak kandidatu sira iha hotu kapasidade no esperiénsia mak kandidata nia-an ne’e. tanba, ha’u hanoin sira prepara di’ak ona atu bele ezerse sira-nia funsaun nu’udar prezidente repúblika,” nia dehan.
pergunta hirak ne’e, nia dehan, sei elabora fora hosi papél no kompeténsia prezidente repúblika nian iha konstituisaun artigu 85 (kompeténsia rasik) ne’e, prezidente repúblika de’it mak sei hala’o knaar hirak ne’e: a) promulga diploma legislativu no haruka publika rezolusaun husi parlamentu nasionál ne’ebé aprova akordu no ratifika tratadu konvensaun internasionál sira; b) hala’o kompeténsia kona-ba knaar komandante supremu forsas armadas nian;
hala’o direitu veto kona-ba diploma lejislativu nian, iha prazu loron 30 nia laran hahú husi loron simu nian; d) foti no fó pose ba primeiru ministru ne’ebé partidu eh aliansa partidu sira ho maioria parlamentár sei foti, wainhira rona partidu polítiku sira-ne’ebé iha parlamentu nasionál; e) husu tribunál supremu justisa nian kona-ba apresiasaun preventiva no ba fiskalizasaun abstratu konstitusionalidade norma sira-nian, no mós haree inkonstitusionalidade tan omisaun; f) hato’o ba referendu problema boot interese nasionál nian, tuir termu sira iha artigu 66;
g) deklara estadu serku nian ka estadu emerjénsia, tuir parlamentu nasionál haruka, wainhira rona tiha ona konsellu-estadu, governu no konsellu superiór defeza no seguransa nian; h) deklara funu ka halo dame, tuir proposta governu nian, wainhira rona tiha ona konsellu-estadu, governu no konsellu superiór defeza no seguransa nian, tuir parlamentu nasionál haruka; i) rona tuir governu, atu fó perdaun ka hamenus kastigu; j) konfere, tuir lei, títulu onorífiku, kondekorasaun no mós distinsaun.
antes ne’e halo debate iha kanál televizaun edukasaun (tve) no fatin seluk kandidatu balun hanesan prezidente repúblika francisco guterres ‘lú olo’ no vise-primeira ministra no ministra solidaridade sosiál no inkluzaun (mssi), armanda berta dos santos la ba partisipa, tanba sira sei assume knaar iha governu maibé iha debate ba kandidatu pr ne’ebé realiza iha loron 02-06 marsu ne’e, kandidatu dira tenke husik knaar no tenke tuir debate refere.
bainhira debate kandidatu hotu-hotu sei partisipa no laiha kandidatu ida mak atu indika nia reprezentante tanba atu hato’o programa no planu ne’e kandidatu mak bele aprezenta iha públiku ne’e.
nia informa, moderadór ne’ebé sei modera ba programa debate ba kandidatu prezidente repúblika períodu 2022-2027 ne’e, daudaun ne’e sei iha faze identifikasaun nia laran.
nune’e mós, reprezentante akademista no sosiedade sivíl sira-ne’ebé atu elabora pergunta ba programa debate kandidatu prezidente repúblika períodu 2022-2027 ne’e, sei iha faze identifikasaun hodi indika sé mak merese involve iha ekipa elabora pergunta sira-ne’e
 o2-06 marsu: kandidatu prezidente repúblika sei halo debate
vise-prezidente komisaun nasionál eleisaun (cne-sigla portugés), domingos barreto, hateten tuir kalendáriu eleisaun prezidensiál 2022 ne’e haktuir kampaña eleitorál ba kandidatu prezidente repúblika períodu 2022-2027 ne’e sei hala’o iha loron 02-16 marsu 2022.

 stj hahú verifika dokumentu kandidatu prezidente repúblika na’in-17
domingos barreto informa, alleinde kandidatu prezidente repúblika sira hala’o kampaña iha loron refere, iha loron 02-06 marsu 2022 ne’e, kandidatu prezidente repúblika sira sei halo debate públiku no debate ne’e sei halo ba sesaun tolu.
“maske ita-nia kandidatu prezidente repúblika (pr) sei halo kampaña eleitorál hahú iha loron 02 marsu, maibé kandidatu sira la’ós tuun dala ida ba terrenu atu halo kampaña, tanba debate ne’e sei fahe ba sesaun tolu,” domingos barreto, hateten ba agência tatoli, hafoin partisipa iha semináriu nasionál kona-ba “papel partidu polítiku hodi prevene no kombate korrupasuan iha timor-leste” ba kuadru partidu polítiku sira, iha salaun cne laline lariguto, tersa ne’e.
antes atu halo kampaña no debate, nia informa, kandidatu sira sei asina paktu unidade nasionál ne’ebé sei presiza invove ho lisan-kulturál, nune’e labele kontra regra kampaña eleitorál iha eleiaun prezidensiál 2022.
“paktu ne’e hala’o, nune’e bainhira halo kampaña ho laran moos no tenke iha regra tanba ne’e involve ho lisan no kultura. se bainhira nia kontra, nia mak sei hetan sansaun kulturalemente,” nia dehan.
tuir nia, paktu unidade nasionál sei realiza iha dili iha loron 23 fevereiru 2022, no iha loron 26-27 fevereiru, lia na’in sira hosi munisípiu 12 mai konsentra iha dili, nune’e kandidatu prezidente repúblika sira sei asina juramentu antes sira ba halo kampaña iha loron 02 to’o 16 marsu 2022.
kalendáriu eleitorál ba eleisaun prezidente repúblika
dekretu prezidente repúblika markasaun loron eleisaun ba prezidente repúblika (14 janeiru 2022) no publikasaun dekretu prezidente repúblika iha jornál repúblika iha 15 janeiru 2022.
stae públika kalendáriu operasaun eleitorál, 15-23 janeiru 2022.
kandidatura no respetivu kontensiozu
termu prazu ba aprezentasaun kandidatura ba iha tribunál rekursu hahú hosi loron 15 fulan-janeiru to’o loron 04 fulan-fevereiru tinan 2022.
hafoin simu lista kandidadura, supremu tribunál rekursu (stj) verifika regularidade prosesu, autentikasaun ba dokumentu no elijibilidade kandidatu sira-nian.
prazu ba iregularidade kazu prezidente stj notifika reprezentante kandidatu, no bainhira stj verifika dokumentu kandidatu sira la kompletu mak sei notifika fila-fali prazu loron rua atu kompleta.
desizaun tribunál rekursu kona-ba kandidatura iha 04-14 fevereiru 2022.
interpozisaun rekusu ba koletivu tribunál rekursu kona-ba admisaun ka rejeisaun kandidatura, 15 janeiru 2022.
desizaun ba rekursu komunika ba sekretariadu tékniku administrasaun eleitorál (stae) no komisaun nasionál eleisaun (cne, siglá portugés) relasaun ba kandidatura sira defenitamentu admitida iha 17 fevereiru 2022.
sekretariadu tékniku administrasaun eleitorál (stae) divulga ka publika kandidatura definitivamente admitidu iha komunikasaun sosiál iha loron 18 no 20 fevereiru 2022.
konstituisaun sentru votasaun no estasaun votu
sekretariadu tékniku administrasaun eleitorál (stae) divulga númeru no fatin sentru votasaun no estasaun votu iha 17 fevereiru 2022.
kampaña eleitorál
periódu kampaña eleitorál akontese iha loron 02-16 marsu 2022.
votasaun no apuramentu rezultadu
loron eleisaun iha 19 marsu 2022 no hafoin prosesu votasaun termina inisíu kontajen votu iha sentru votasaun no envia urna ba apuramentu munisipál.
apuramentu munisipál ba rezultadu no envi akta eleitorál no elementu (votu nulu, protestadu no reklamasaun ne’ebé existe) ba komisaun nasionál eleisaun (cne, siglá portugés) iha 19 to’o 21 marsu 2022.
apuramentu finál rezultadu nasionál komisaun nasionál eleisaun (cne, siglá portugés) iha 22-24 abríl 2022.
interpozisaun rekursu ba rezultadu nasionál provizóriu ba tribunál rekursu (tr) iha 28 abríl no tribunál rekursu (tr) deside rekursu iha 29 abríl 2022. maibé iha loron 29 abríl cne remete (haruka) akta rezultadu ba tribunál rekursu bainhira laiha rekursu.
tribunál rekursu (tr) analiza dokumentasaun envia hosi cne, valida rezultadu no proklama rezultadu no fó sai númeru eleitór inskritu, votante, votu branku, nulu no votu atribui kada kandidatu iha 30 abríl no 05 maiu 2022.
ikus liu publikasaun iha jornál repúblika ba akordaun tribunál rekursu nian.
kandidatu prezidente repúblika independente 2022-2027, tenente jenerál reformadu lere anan timur, hahú rejista ofisialmente iha tribunál rekursu, hodi kompete ba eleisaun prezidensiál, ne’ebé realiza iha loron 19 marsu tinan ne’e.
ekipa susesu hamutuk veteranu no antigu kombatente libertasaun nasionál, ne’ebé lideradu hosi cornelio gama l-7 ba rejista ona kandidatu independete tanente jenerál reformadu ne’e ho apoiante 9.000.
“ha’u hanoin loron ohin espesiál tebes, tanba loron ida ne’e kamarada lere ou aman lere tantu nia halo tinan iha 2022, nune’e mós loron espesiál ba falintil transforma ba f-fdtl no loron ohin mós tenente jenerál mai hatama ka rejista ofisiál nian kandidatura iha tribunál rekursu no ohin tribunál simu ona,” portavós ekipa susesu, vito simões, ba jornalista sira hafoin submete dokumentu ba tribunál rekursu-caicoli, kuarta ne’e.
nia dehan, kandidatura lere anan timur fó mensajen importante no hakarak fó agradesementu tomak ba veteranu sira ne’ebé apoia ona nia kandidatuta.
“hakarak fó agradesiementu tomak aman veteranu sira hotu ne’ebé maka mai hamutuk iha ne’e, ba maun alin, oan hosi veteranu sira hotu, mártir pátria sira hotu, feto faluk sira hotu, estudante sira hotu ne’ebé fó fiar ho laran no fiar iha nia lideransa katak nia sei sai hanesan prezidente ida ba povu tomak hodi hato’o aspirasaun povu nian hodi lori  prosesu denzenvolvimentu, estabilidade no unidade ba povu ida ne’e,” nia akresenta.
portavós ne’e hatutan, kandidatura ne’e mós kongratula primeiru ministu, taur matan ruak, tanba bele simu ona nian proposta ezonerasaun no prezidente repúblika, francisco guterres lú olo, ne’ebé aseita ona nian proposta ezonerasaun.
nune’e, tenente jenerál lere sei deklara ofisialmente nian kandidatura iha munisípiu ainaru.
“daudaun ne’e ekipa sei haree hodi prepara, atu loron 5 fevereiru hodi tenente jenerál lere bele anúnsia ofisiál nian kandidatura iha ainaro,” nia afirma.
 kandidatu pr lú-olo rejista ona iha tribunál rekursu
ministériu asuntu kombatente libertasaun nasionál (makln) prevee $92,659,660 iha orsamentu jerál estadu (oje) 2022.
“oje 2022, ministériu prevee millaun $99-resin. laiha programa foun maibé kontinua ho pensaun ba veteranu, verifikasaun dadus veteranu, kondekorasaun no sira seluk,” ministru asuntu kombatente libertasaun nasionál (makln), julio sarmento da costa ‘meta malik’, hateten ba jornalista sira hafoin halo audénsia públika ho komisaun f parlamentu nasionál, iha parlamentu nasionál, tersa ne’e.
tuir livru planu asaun annual oje 2022 ministéiru asuntu kombatente libertasaun nasionál  (makln) prevee $99,684,114 hodi,aloka ba saláriu vensimentu $731,126,  bens servisu $3,580,128,  kapitál menór $103,200, kapitál dezenovimentu $2,610,000 no transferénsia públika $92,659,660.
hosi orsamentu ne’e finansia programa rua, sub-programa neen, atividade 11, inklui montante $92,659,660 destina ba pagamentu pensaun ba kombantente libertasaun nasionál ne’ebé rejistadu, enkuantu orsamentu ne’e destina hosi transferénsia públika.
orsamentu bazea ba programa
programa boa-governasaun no jestaun instituisional sei gasta $2,438,701 no programa  igualidade jéneru no inkluzasaun sosiál.
programa boa-governasaun no jestaun instituisionál ho nia sub-programa rua no atividade neen.
programa igulaidade jéneru no inkluzasaun sosiál ho nia objetivu médiu prazu kombatente no respeita família hodi valoriza no apoia.
nia sub-programa rekuñesimentu no valorizasaun luta libertasaun nasionál nia atividade rekuiñesimentu no valorizasaun veteranu, kombatente no martír libertasaun nasionál, atividade funsionamentu atividade konsellu kombatente libertasaun nasionál.
sub-programa protesaun sosiál ba kombatente ho nia atividade mak asegura protesaun sosiál ba kombatente.
sub-programa infraestrutura ho nia atividade mak konstrusaun monumentu no semitéiru espesiál ba veteranu, kombatente no martír libertasaun nasionál.
sub-programa bolsa estudu ho nia atividadade ho nia atividade atribuisaun bolsa estudu ba kombante libertasaun nasionál nia oan.
 organizasaun popular muller timor-leste (opmt), domingu ne’e, realiza konferénsia nasionál ba dala-iv hodi deside apoia ba kandidatura francisco guterres lú olo, enkuantu militante partidu fretilin hamutuk-232 iha suku triloka-baucau deside fiar ka apoia kandidatura josé ramos horta ba prezidente republika períodu 2022-2027.
“iv konferénsia nasionál opmt, ho kbiit hosi estatutu opmt no dever atu haforsa disiplina instititusionál, deside fó apoiu totál no inkondisionál ba kandidatu francisco guterres lú olo ba prezidente repúblika 2022-2027”, prezidente meza konferénsia opmt, guilhermina ribeiro, hateten liuhosi nota imprensa ne’ebé agência tatoli simu iha domingu ne’e.
tanba ne’e atu garante susesu ba re-kandidatura husi francisco guterres lú olo, maka iha konferénsia nasionál ne’e, opmt orienta ba membru hotu-hotu opmt atu hala’o de’it atividade ne’ebé halo parte kampaña hosi ekipa susesu no kandidatu francisco guterres lú olo no tuir programa partidu fretilin nian.
alende ne’e, orienta mós bá membru idaidak opmt atu dada tama, pelu menus ema na’in-rua tan ba opmt ka fretilin to’o 17 marsu 2022, atu nune’e hasa e númeru votante a-favór kandidatu lú olo atu manán iha ronde dahuluk eleisaun prezidensiál, ne’ebé realiza iha 19 marsu 2022.
desizaun ne’e opmt hasai bazeia ba rezolusaun númeru 5/11- i3 fevereiru/2022, iv konferénsia nasional opmt, hafoin haree estatutu partidu fretelin, artigu 90, alinea (a) define opmt nu’udar organizasaun-de-masa partidu nian no feto fretilin nian ne’ebé estrutura-an demokrátikamente atu promove igualdade entre feto no mane iha área polítika, ekonómika, kulturál, sosiál no familiár.
alínea (b) hatuur katak opmt iha autonomia organizativa no finanseira, ho respeitu ba estatutu, deklarasaun prinsípiu, manuál no programa polítiku fretilin, no alinea (c) opmt iha liberdade asaun no iha estatutu no regulamentu rasik, ho respeitu ba mós orientasaun polítika jerál hatún husi órgaub kompetente fretilin.
“nune’e ho dever tomak atu haktuir orientasaun husi órgaun superiór partidu ne’ebé fó-sai ona hanesan, deklarasaun públika husi sekretáriu-jerál partidu fretilin, mari alkatiri, ne’ebé fó apoiu tomak ba re-kandidatura francisco guterres lú olo ba prezidente repúblika 2022-2027 iha 16 janeiru 2022. rezolusaun husi komisaun polítika nasional fretilin ne’ebé haforsa deklarasaun husi sekretáriu-jerál partidu fretilin iha 28 janeiru 2022”, prezidente ompt ne’e salienta.
militante fretilin fiar horta 
militante hosi partidu polítiku frente revolusionária timor-leste independente (fretilin) hamutuk nain-232 iha suku triloka, postu baucau villa, munisipiu baucau deside hamutuk partidu kongressu nasionál rekonstrusaun timor-leste (cnrt, sigla portugés) hodi apoia ramos horta ba prezidente repúblika 2022-2027.
“ha’u ho família hamutuk hakarak fila fó apoia ba aman nasaun maun boot xanana gusmão tanba ami fiar katak maun boot xanana gusmão mak rekoñese ami rezisténsia sira,” joselina adriana da costa soares hateten iha aldeia aubaka, suku triloka, domingu ne’e.
militante afilladu ba cnrt iha suku triloka, domingu (13/02). natalino belo
iha fatin koordenador partidu cnrt, suku triloka-baucau, mario amaral, hateten agradese ba militante afilladu tanba reforsa tan cnrt no fi’ar iha elisaun mai sei aumenta militante iha suku ne’e.
“husu boot ba maromak manán iha eleisaun mai, sé karik ita hotu mai ho fuan ho laran fó apoia partidu cnrt entaun ita fó neon ho laran ba maun boot xanana gusmão,” mario hateten.
mario husu ba estrutura partidu cnrt tomak atu esforsu nafatin serbisu hamutuk atu lori josé ramos horta manán iha eleisaun prezidensíal 2022. 
entretantu, vise prezidente konsellu diretiva nasionál cnrt, munisípiu baucau, antónio da costa ‘malu-derok masin’ hateten, militante sira tenke loke matan ba atubele iha dezenvolvimentu ba povu.
nune’e, veteranu derok-masin husu militante sira atu apoia cnrt atu fila ba ukun tanba lider másimu kay-rala xanana gusmão no kandidatura josé ramos horta mak bele lori morisa di’ak ba povu.
“ita respeita malu la’ós tauk malu, tanba koalia politika laiha limitasaun, sala dehan sala kuandu laiha kapasidade tenke kritika,” derok masin akresenta.
kandidata prezidente repúblika períodu 2022-2027 ho númeru sorteiru 9, armanda berta dos santos, kuarta ne’e, realiza atividade kampaña ho tipu aberta iha eis merkadu tono, sub rejiaun pante macassar, rejiaun administrativa espesiál oé-cusse ambeno (raeoa).

armanda berta hato’o nia kompromisu eleitorál katak bainhira povu fó fiar no eleitu sai xefe estadu mak sei ppropoin ba ezekutivu hodi fó prioridade no hametin timor-oan nia identidade liuhosi promove kultura.
“hametin timor-oan nia identidade hodi promove kultura, simbólu tradisionál hanesan língua, uma lisan, taís no fiar kristaun ho konfisaun relijiozu ne’ebé timor-leste iha hodi hariku identidade nasionál,” aramanda berta hateten ba apoiante atus ba rihun ne’ebé partisipa iha kampaña eleitorál ne’e.
aleinde ne’e, nia dehan, daudaun ne’e timor-leste depende hela ba mina-rai ne’ebé loron ida sei maran, tanba ne’e sei fó hanoin nafatin ba governu atu jere ho loloos ita-nia rikusoin sira-ne’ebé la’ós mina-rai de’it maibé hanesan marmore (marmer), aikameli, kafé no setór produtivu sira seluk tan hodi fó retornu ekonómiku.
nia promote, bainhira sai xefe estadu mak sei halo knar tuir vizaun no misaun ne’ebé hatuur ona iha konstituisaun.
“se imi fó fiar eleitu nu’udar prezidente repúblika mak sei halo tuir ha’u-nia vizaun no misaun ne’ebé hatuur ona iha konstituisaun hodi hametin estadu ddireitu demokrátiku lori progresu prosperidade ba povu tomak nia moris di’ak,” nia dehan.
apoiante kandidata prezidente repúblika períodu 2022-2027 ho númeru sorteiru 9, armanda berta dos santos, partisipa iha kampaña ne’ebé realiza iha raeoa, kuarta (09/03). nelson de sousa.
nune’e mós, prezidente repúblika sei promove diálogu ho parte hotu hodi hamtein pás no diskute diverjénsia sira hodi lori dezenvolvimentu nasaun ba oin, no garante andamentu dezenvolvimentu liberdade ba sirkulasaun populasaun sira-nian durante oras 24 hodi hala’o atividade saida de’it hanesan negósiu lahó ta’uk ka ameasa.
xefe estadu mós sai nu’udar komandante supremu, mak sei fó prioridade hodi fó atensaun másimu ba área defeza no seguransa hodi bele garante estadu nia soberania, nune’e sei fó hanoin nafatin ba governu atu kria kondisaun ne’ebé dignu ba instituisaun rua ne’e.
liga ba relasaun internasionál, knar ida hosi xefe estadu nian mak sei hametin kooperasaun ho nasaun viziñu no multilaterál iha mundu hanesan cplp, asean ne’ebé durante ne’e apoiu timor-leste liuhosi área ekonómia, edukasaun no seluk tán.
“ha’u sei esforsu ho kapasidade tomak servisu hamutuk ho parte hotu no órgaun soberania hanesan governu, parlamentu nasionál, tribunál rekursu bele kumpre kompromisu eleitorál ne’e, nia hateten.
vise segundu partidu khunto, joaquim gusmão, hateten kandidata prezidente repúblika armanda berta iha ona kopasidade, nune’e husu povu oé-cusse atu fó apoiu iha eleisaun mai hodi lori ba tuur iha palásiu presidente repúblika hodi servi povu tomak.
apoiante kandidata prezidente repúblika períodu 2022-2027 ho númeru sorteiru 9, armanda berta dos santos, partisipa iha kampaña ne’ebé realiza iha raeoa, kuarta (09/03). nelson de sousa.
apoiante feto ida, margarida noelbena hateten hanesan apoiante no populasaun depozita konfiansa tomak ba kandidatu xefe estadu armanda berta nu’udar feto maluk ho iha esperansa boot ho vizaun no misaun ne’ebé hato’o, ho hanoin di’ak ba povu nia moris iha aspeitu oioin hanesan saúde, edukasaun, estrada, bee-moos hodi ko’alia ho governu atu bele tau atensaun.
apoiante seluk, juventus elo hato’o nia espetativa ba kandidatura bainhira sai pr mak sei kumpre knar hanesan inan ba nasaun tuir de’it lei inan.
kampaña la’o di’ak
entretantu, diretór komisaun nasionál eleisaun (cne, siglá portugés) rejiaun administrativu espesiál oé-cusse ambeno (raeoa), tomás okui, informa tuir supervizaun kampaña  kandidatu prezidente repúblika períodu 2022-2027 ho númeru sorteiru 9, armanda berta dos santos, ne’ebé realiza iha raeoa ne’e lao di’ak.
diretór komisaun nasionál eleisaun (cne, siglá portugés) rejiaun administrativu espesiál oé-cusse ambeno (raeoa), tomás okui. nelson de sousa.
“hanoin, kampaña kandidatu pr ho númeru sorteiru 9 tuir oráriu ne’ebé iha hosi inisíu to’o ramata. situasaun jeralmente la’o di’ak tuir prosedimentu lei eleitorál nian,” diretór cne ne’e hateten ba tatoli hafoin hala’o supervizaun iha fatin kampaña.
nia husu atu kandidatu prezidente repúblika sira kontinua kumpre nafatin prosedimentu kampaña no promove pás iha kampaña tuir mai.
maske nune’e, tuir sira-nia observasaun nota katak iha kampaña eleitorál ne’e labarik sira barak mak partisipa iha atividade kampaña refere maibé la’ós ekipa susesu mak organiza sira.
“kampaña la’ós ekipa susesu sira mak mobiliza maibé tanba laiha konsiénsia hosi inan-aman sira mak haruka oan sira atu labele partisipa, no mós iha divertimentu muzíka rame, nune’e labarik ida-idak mós ba partisipa,” nia dehan.
observa mós kandidatura aprezenta hodi hato’o de’it knaar vizaun ho misaun prezidente repúblika no kompromisu eleitorál ba programa.
entertantu, cne raeoa rekruta ona ofisiál na’in-88 hodi destaka iha rejiaun ne’e hodi halo supervizaun ba prosesu kampaña to’o eleisaun.
iha kampaña eleitorál superviziona hosi komisaun nasionál eleisaun (cne, siglá portugés), observadór internasionál, provedória direitu umanu no justisa (pdhj), no hetan apoiu seguransa másimu hosi polísia nasionál timor-leste (pntl), komandu pntl munisípiu oé-cusse.
kampaña ne’e kumpre oráriu hosi órgaun eleitorál ne’ebé hala’o iha tuku 14h30 no ramata iha tuku 5:40 lorokraik. tuir observasaun tatoli iha terrenu kampaña ne’e partisipa hosi apoiante besik 2.000.
kandidatu prezidente repúblika ba períodu 2022-2027 ho númeru sorteiu 15, felisberto araújo duarte, kinta ne’e realiza kampaña ba loron daruak ho tipu fahe pamfletu iha suku kuluhun, postu administrativu cristo rei, munisípiu dili.

kandidatu independente ne’e hateten, bainhira eleitu sai prezidente repúblika nia parte sei estabelese programa kréditu eskola ba timor-oan hotu iha direitu hetan kréditu, atu kontinua sira-nia eskola hahú hosi primáriu to’o universidade no hakarak kontinua hasai mestradu ba eskola iha rai-laran no estranjeiru.
estadu selu kustu propina no sei fó tan osan naton ba nesidade alimentár, selu uma kost, internet, telemovel, transporte ho livru kada fulan no bainhira eskola hotu no servisu ona mak sira foin bele selu fali.
“governu iha obrigasaun tenke buka servisu ba sira atu garante, sira bele selu fali kréditu refere no timor-oan seluk mós bele nafatin hetan kréditu hodi ba kontinua eskola. tan ne’e hanesan fó fiar mai ha’u eleitu mak sei ko’alia ho governu hodi kria programa ne’e,” kanditadu independente, felizberto araújo duarte, hateten durante kampaña ho tipu fahe pamfletu perante ba simpatizante sira.
tanba, nia dehan, prezidente repúblika iha knar ida mós oinsá ko’alia ho órgaun ezekutivu hodi fó atensaun ba programa hirak ne’e hodi benefisía duni ba povu tomak.
aleinde ne’e, nia priotiza programa reforma ekonómika mak sei estabelese presu mínimu ba produtu nasionál ne’ebé iha ponténsia ba exportasaun hanesan kafé, tanba tinan 20 ona seidauk define presu entaun prezúdika agrikultór sira.
nia sei servisu hamutuk ho governu no misaun diplomátika timor-leste nian iha estranjeiru hodi lori nafatin investidór estranjeiru sira atu bele kria empregu iha rai-laran.
sei estabelese kuoata ka hapara importasaun ba produtu sira-ne’ebé tl prodús ona hanesan importasaun manu no produtu agrikola seluk.
estabelese lei atu obriga governu selu multa bainhira halo pagamentu tarde ba emprezáriu sira ne’ebé ezekuta projeitu ka atividade ruma kontrata ho governu.
apoiante kandidatu prezidente repúblika períodu 2022-2027 ho númeru sorteiu 15, felisberto araújo duarte, iha suku kuluhun rona hela kandidatu nia programa no kompromisu. nelson de sousa.
karik eleitu sai xefe estadu, nia sei harii banku dezenvolvimentu nasionál atu nune’e projetu hotu governu nian timor-oan sira bele kaer no mós halo investimentu ne’ebé boot iha área oioin, no estabelese lei konkorénsia hodi evita ekónomia timor-leste mesak ema ida ka rua de’it mak kontrola hotu hanesan setór agrikultura.
harii sentru ba matenek-na’in sira atu akumula ekonomista estudu kustu no benefísiu ba programa no lejizlasaun sira hosi governu atu asegura katak desizaun hotu tenke fó benefísiu ba povu, hapara programa no desizaun arbiru la halo uluk estudu kursu no benefísiu hosi ekonomista sira atu bele asegura benefísiu boot ba públiku
kandidatu ne’e aprezenta mós programa prioridade reforma justisa mak autór judisiáriu hanesan ba vaga atu sai juis, prokuradór no instituisaun justisa seluk hanesan inspetór jerál no pdhj mak labele mete polítika durante tinan lima ka 10 antes hafoin bele aplika.
“tanba ne’e presiza iha lei ida hodi asegura katak autór justisa sira foti desizaun labele bazea ba interese polítika. no reforma lei ligadu ho estudu funsaun públika hodi revoga ka hasai artigu ne’ebé permite hasai funsionáriu públiku hosi sira-nia kargu bazea ba polítika,” nia dehan.
bainhira eleitu sai xefe estadu mak nu’udar prezidente repúblika sei kumpre de’it knar tuir konstituisaun rdtl.
enkuantu tuir kalendáriu stae nian, kampaña ba kandidatu felisberto araújo kinta ne’e hala’o iha dili hahú iha tuku 08h00 to’o 17h00 ho tipu fahe pamfletu maibé hala’o fali iha tuku 16h00 to’o 17h00 lorokraik.
iha atividade kampaña ne’e hetan supervizaun hosi komisaun nasionál eleisaun (cne, siglá portugés), observadór interasionál, observadór provedória direitu umanu no justisa (pdhj) no hetan seguransa másimu hosi polísia nasionál timor-leste.
institutu defeza direitu labarik (iddl), dinorah granadeiro, hateten iddl rejista labarik barak partisipa iha atividade kampaña eleitorál tanba partidu polítiku mak mobiliza sira.

 labarik hatais faru partidu nian tuir kampaña ne’e kontra regra
“partidu polítiku mobiliza labarik iha kampaña eleitorál maihosi munisípiu lima ne’ebé ita deteta mak hosi baucau, covalima, ermera, manatuto no viqueque,” dinorah granadeiro hateten ba agência tatoli, iha nia knaar fatin caicoli, dili, segunda ne’e.
ekipa iddldeteta irregularidade ida-ne’e tanba servisu hamutuk ho komisaun nasionál eleisaun (cne, sigla portugés) no polísia nasionál timor-leste (pntl) bainhira halo observasaun ba kampaña eleitorál iha semana dahuluk nian, no realidade ne’ebé hetan mak labarik kontinua partisipa iha kampaña eleitorál no labarik sira-ne’e kuaze kandidatu prezidente repúblika mak mobiliza hodi partisipa iha kampaña.
iha kampaña eleitorál ne’e, nia informa, iddl konsege bolu labarik sira-ne’ebé mak involve iha kampaña ne’e sira haruka hasai farda partidu nian no haruka labarik sira fila ba sira-nia uma.
“tanba ita haree kuaze kandidatu pr mobiliza labarik hodi pinta sira-nia isin lolon ho naran partidu, tara tais ba kandidatu sira no balun involve iha dansa kultura, kaer bandeira partidu nian, ida-ne’e mak sai ami-nia foku dahuluk iha kampaña. ami haruka hasai farda no ami esplika ba sira depois haruka sira fila ba sira-nia uma,” nia dehan.
iha kampaña nia laran, iddl mós fahe brosura ba labarik nia inan-aman no ema ne’ebé mak partisipa iha kampaña, nune’e bele evita mobiliza labarik iha kampaña no karik iha inan-aman ruma ba tuir karik labele lori sria-nia oan ba tuir kampaña.
 cne husu apoiante kandidatu pr evita mobiliza labarik partisipa kampaña
dirasaun nasionál saúde públika liuhosi departamentu vijilánsia epidemologia iha ministériu saúde (ms), daudaun ne’e rejista kazu dengue iha timor-leste hamutuk 1.198 no hosi númeru ne’e iha labarik na’in-20 mak mate.

 pasiente dengue sa’e ba 1.035 no óbitu na’in-18
“ohin, loron 30 janeiru 2022 kazu dengue hamutuk 1.198 no kumulativu óbitu na’in-20,” refere nota imrensa ne’ebé agência tatoli asesu, domingu ne’e.
maioria kazu ne’e deteta hosi munisípiu dili ho totál 809, ermera iha kazu 77, manatuto 77, baucau 52, manufahi 52, covalima 43, bobonaro 25, liquica 21, aileu 16, ainaro 14, viqueque 10 no raeoa rua (2).
hosi númeru óbitu na’in-20 ne’e maiória labarik, ne’ebé kazu óbitu iha díli na’in-11, ermera haat (4), viqueque ida (1), covalima rua (2), bobonaro ida (1) no ainaro ida (1), nune’e case fatality rate nivel nasionál ne’e 1,7%.
to’o ohin loron no iha semana dahaat iha fulan-janeiru tinan 2022 ne’e, postu administrativu don aleixo mak hetan kazu aas liu mak hamutuk 412, cristo rei 162, nain feto 111.
alende ne’e, fasilidade saúde iha díli, hanesan hospitál nasionál guido valadares (hngv), rejista ona kazu dengue hamutuk 193, klinika fatumeta 113, sentru saúde comoro 205, sentru saúde vera crúz 48, sentru saúde formoza 135, sentru saúde becora 85, sentru saúde atauro 11, sentru saúde metinaro ualu (8), klínika bairru pité ualu (8) no klínika motael na’in-rua (2).
tanba ne’e, ministériu saúde apela ba populasaun iha dili nomós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas ka senri laran-sa’e, liman-ain sikun moras hodi bele hetan atendimentu hosi profisionál saúde sira.
apela mós ba populasaun iha díli no iha munisípiu sira atu husu ba autoridade munisipál no autoridadel lokál atu bele orienta komunidade halo limpeza jerál iha suku no bairru sira hodi fase tanke, bidon ka balde no tau bee semana ida dala ida.
populasaun sira tenke hamoos sasán hanesan roda aat, vazu ai-funan sira-ne’ebé bee nalihun atu susuk labele tolun iha laran, haloot roupa ho di’ak iha uma laran, uza roupa ne’ebé liman-naruk karik toba iha tempu loron, uza ai-moruk hanesan repelente ka autan, uza moskitéiru karik toba iha tempu loron no so’e lixu iha nia fatin.
 ministra odete: “governu esforsu hela atu ‘kombate’ moras dengue”
primeiru-ministru (pm), taur matan ruak, propoin ezonerasaun sekretáriu estadu asuntu antigu kombatente libertasaun nasionál, gil da costa monteiro ‘oan soru’, ba prezidente repúblika, francisco guterres ‘lú olo’, tanba la kontente ho deklarasaun públika hosi membru governu ne’e.
intensaun ne’e xefe governu hato’o liuhosi karta ne’ebé fó sai iha sesta (11/03), ho asuntu agradesimentu ba servisu estadu no dezempeñu funsaun governativa, ne’ebé hato’o ba sekretáriu estadu oan soru.
“hafoin aprofunda no halo reflesaun, konklui katak laiha kondisaun nesesária atu kontinua ezerse funsaun hanesan sekretáriu estadu asuntu antigu kombatente libertasaun nasionál, tanba ne’e ha’u sei propoin ba prezidente repúblika, ba ita-boot nia ezonerasaun,” refere nota hosi gabinete primeiru-ministru, ne’ebé agência tatoli asesu, segunda ne’e.
 fó pose membru governu na’in-21, xefe estadu husu servisu ho efisiésia no efikásia
razaun atu esklui membru governu ne’e hosi viii governu konstitusionál, tanba xefe ezekutivu akompaña notísia iha semana ikus, hatudu katak sekretáriu estadu oan soru halo deklarasaun públika, ne’ebé muda realidade substansiál, hanesan minimiza kapasidade governu rezolve difikuldade populasaun no país.
“deklarasaun públika ne’ebé hato’o hanesan tau kestaun ba solidariedade no lealdade institusionál, ne’ebé devia halibur membru governu hotu, iha atitude umilde demokrátika no halo esforsu atu buka solusaun konstrutiva atu ultrapasa dezafiu ba dezenvolvimentu oin mai, iha tempu importante ne’ebé ita enfrenta impaktu ekonómiku no sosiál tanba kauza pandemia covid-19 no dezastre naturál,” pm dehan.
maski nune’e, xefe governu agradese kontribuisaun membru governu ne’e ba dezenvolvimentu programa governu, liga ho asuntu antigu kombatente libertasaun nasionál, maski ikus mai mosu lamentasaun.
“hato’o mós ha’u-nia lamentasaun no tristeza ba ita-boot nia opsaun ne’ebé halo lakon konfiansa, inklui responsabilidade hanesan membru governu viii governu konstitusionál,” pm tenik.
biban ne’e, xefe ezekutivu hato’o agradesimentu ba serbisu ne’ebé oan soru halo ona no dezeja votu susesu ba etapa foun pesoál no profisionál ne’ebé nia rasik hili.
bazeia ba konstituisaun artigu 106 kona-ba ‘nomeasaun’, iha pontu 2 hateten katak, membru governu nomeadu hosi prezidente repúblika, hosi sob proposta primeiru-ministru.
iha artigu 86 kona-ba ‘kompeténsia ba órgaun seluk’, iha pontu h hateten katak, prezidente repúblika iha kompeténsia nomea, fó pose no ezonera membru governu, liuhosi sob proposta primeiru-ministru.
oan soru hamutuk ho membru governu 42 kompleta estrutura viii governu, hafoin membru governu na’in-21 simu pose iha loron 24 juñu 2020.
viii governu konstitusionál forma hosi partidu libertasaun populár (plp), frente revolucionária do timor-leste independente (fretilin) no kmanek haburas unidade nasionál timor oan (khunto).
antes ne’e, oan soru partisipa iha kampaña kandidatu prezidente repúblika, josé ramos horta, hodi fó apoiu no hato’o mós deklarasaun balun iha ámbitu ne’e.
prezidente rejiaun administrativa espesiál oe-cusse ambeno (raeoa), arsénio paoxão bano, garante ró haksolok sei mai iha timor-leste tanba daudaun ne’e nia prosesu la’o hela.

 pn aprova millaun $127 ba raeoa inklui millaun $14 finaliza ró haksolok
“ró hakslok ne’e ita agora halo rekuperasaun estaleiru ho ró ne’e rasik tanba ne’e mak servisu la’o dada’uk bele hadi’a roo ne’ebé iha fulan tolu hahú janeiru rekupera estaleiru hafoin ne’e hadia roo nune’e garante sei mai,” prezidente raeoa, arsénio paixão bano, hateten ba jornalista sira iha parlamentu nasionál, sesta ne’e.
nia dehan, ró haksolok ne’e uluk governu anteriór ne’e eis ministru petro lay mak asina kontratu ne’ebé ezekuta projetu mak primeiru prezidente raeoa nia ezekusaun to’o 80%, maibé iha problema krize ekonomia iha portugal, mudansa lideransa autoridade raeoa no situasaun covid-19 .
arsénio paixão bano hateten, hanesan prezidente autoridade raeoa foun estadu investe ona 80% ba ró hakslok nune’e iha obrigasaun atu halo hotu servis, tanba ida-ne’e mak responsavilidade atu halo hotu ho apoiu governu sentrál nian.
 marí alkatiri entrega asuntu ró haksolok ba prezidente autoridade raeoa
pn sei kria ekipa fiskaliza ró haksolok
 kandidatu prezidente repúblika, josé ramos horta, kinta (27/02), ofisiálmente rejista ona iha tribunál rekursu, atu kompete iha eleisaun prezidesiál, ne’ebé sei realiza iha loron 19 marsu tinan ne’e.
kadidatura josé ramos horta ne’e hetan apoia hosi partidu congressu nacional reconstrução de timor-leste (cnrt) atu kompete iha eleisaun prezidensiál períodu 2022-2027.
  cnrt deside kandidata horta kompete iha eleisaun prezidensiál períodu 2022-2027
porta voz ekipa susesu kandidatura prezidente repúblika (pr) periodu 2022-2027, josé ramos horta. francisco sony
“ami lori prosesu aprezentasaun kandidatura josé ramos horta nian, mai entrega ba supremu tribunál ba justisa (stj), sobre ami nia partispasaun iha eleisaun 19 marsu 2022”, kordenadór jerál ekipa susesu kandidatu prezidente repúblika josé ramos horta, tomas cabral, hateten  ba jornalista sira hafoin ramata aprezentasaun dokumentu kandidatura iha edifisiu tribunál rekusu- caicoli, kinta ne’e.
koordenadór ne’e informa aprezentasaun kandidatura ba supremu tribunál ba justisa ne’e bazeia lei númeru 15/2021, 14 jullu, sesta alterasaun ba lei núnmeru 7/2006, 28 dezembru kona-ba lei eleitorál ba prezidente repúblika.
” ami lori dokumentu tuir lei artigu 15 no artigu 17 katak rekolla asinatura kartaun eleitór, dokumentu hosi kandidatu nian, no reprezentante kandidatu nian. ami mai hato’o ba supremu tribunál ba justisa liu hosi tribunál rekursu, simu ona ami nia prosesu iha buat ruma sei kontaktu ami,” tomas cabral afirma.
tomas cabral hatutan, kandidatura josé ramos horta hetan apoiante kada munisípiu na’in-100, nune’e apoiante iha nivél nasionál hamutuk 5.000.
 kandidatu felizberto duarte hahú rejista iha tr kompete eleisaun prezidensiál
diretór jerál sekretariadu tékniku adminitrasaun eleitorál (stae), acilino manuel branco, hateten eleitór sira-ne’ebé tuir eleisaun hodi vota iha sentru votasaun paralelu iha dili ne’e sei hahú rejistu iha 18 fevereiru to’o 03 marsu 2022 iha ida-idak nia hela fatin.

 sentru votasaun paralelu estabelese de’it iha dili
“eleitór sira-ne’ebé atu tuir eleisaun prezidensiál ba tinan 2022-2027 nian iha sentru votasaun paralelu dili ne’e, sei hahú halo rejistu iha loron 18 fulan-fevereiru to’o loron 03 fulan-marsu 2022,” diretór jerál stae ne’e hateten ba agência tatoli, iha nia knaar fatin caicoli, dili, kinta ne’e.
agora daudaun ne’e, nia dehan, ekipa ka brigada stae nian kontinua halo sensibilizasaun ba iha komunidade inklui ba estudante sira kona-ba estabelesimentu sentru votasaun paralelu to’o loron 17 fevereiru ne’e.
iha atividade sensibilizasaun ne’e aumezmu tempu lori formuláriu hodi breafing no entrega kedas ba parte ne’ebé apoiu ba prosesu inskrisaun mak tama ba eskola sekundáriu hotu iha dili hodi esplika mekanizmu inskrisaun ne’e inklui ba xefe suku sira.
“ha’u hanoin mekanizmu reguladu tuir lei ne’ebé ami esforsu halo, nune’e garante di’ak liután nomós responde preokupasaun ita-nia sidadaun sira-nian ne’ebé enfrenta difikuldade tanba osan laiha no impedementu pesoál sira,” nia esplika.
bainhira lista eleitór ne’ebé iha impedimentu ruma, ba stae mak stae sei haree hotu depois mak stae fó sai katak eleitór ida-ne’e sei vota iha sentru votasaun paralelu ida-ne’ebé.
“ami mós hakarak hateten sentru votasaun paralelu ne’e lei garante no ami sei haree no kuidadu tebes ho nia mekanizmu ne’ebé define ona iha regulamentu sira-ne’ebé la hamosu fraude ruma no parte balun halo espekulasaun balun iha li’ur. nune’e, liuhosi ida-ne’e bele solisiona problema sira iha pasadu sira hodi kontribui ba taxa partisipasaun. ida-ne’e mak esforsu órgaun eleitorál nian hamutuk ho governu,” acilino hateten.
stae sei pronunsia lista inskrisaun eleitór sira-ne’ebé vota iha sentru votasaun paralelu iha prazu loron lima nia laran, no bainhira hatama deklarasaun ne’e tarde liu mak loron sanulu (10) antes tama ba eleisaun liu-liu dadus sira-ne’e tama ona iha stae no stae sei sinkroniza ho baze dadus.
alterasaun artigu 31-a (sentru votasaun paralelu):

sentru votasaun paralelu ne’e sentraliza iha kapitál nasaun nian, destinada ba eleitór inskritu sira iha unidade jeográfika resensiamentu ne’ebé lokalizada fora hosi munisípiu dili, ne’ebé hetan impedimentu, ho razaun médika, eskolár ka ezersísiu funsaun públika, bainhira dezloka ba lokalizasaun ne’ebé de’it iha sentru votasaun sira.
bele mós vota iha entros de votasaun paralelu iha kualkér eleitór seluk ne’ebé inskritu iha unidade jeográfika resensiamentu lokaliza fora hosi munisípiu dili, dezde justifika impedimentu iha dezlokasaun ba lokál ne’ebé estabelese sentru votasaun.
estabelese sentru votasaun paralelu tolu, ida ba eleitór ne’ebé resensia iha munisípiu lautém, baucau on viqueque, ida ba eleitór sira-ne’ebé resensia iha munisípiu manatuto no liquiçá, aileu, ermera no postu administrativu ataúro, no ida ba eleitór inskritu iha munisípiu ainaro, bobonaro, covalima, manufahi no rejiaun administrativa espesiál oé-cusse amebeno (raeoa).
kada sentru votasaun paralelu só bele funsiona ho mínimu rejista eleitór atus-ida.

artigu 31-b (inskrisaun iha sentru votasaun paralelu):

eleitór ne’ebé atu vota iha sentru votasaun paralelu, rejista ho entidade saúde, edukasaun ka komisaun funsaun públika, konforme trata ema ida moras, estudante ka dosente, funsionáriu ka ajente públiku.
eleitór sira seluk, ne’ebé refere iha númeru anteriór, ne’ebé que pretende vota iha sentru votasaun paralelu, aplika hosi stae.
stae fixa no anúnsia publikamente data inísiu no termina períodu rejistu refere iha númeru anteriór.
entidade referida iha númeru 1 haruka ba stae kona-ba lista eleitór sira-ne’ebé rejista ona, iha loron seguinte hodi termina períodu rejistu.
stae elabora lista eleitór hosi kada sentru votasaun paralelu.
eleitór inskritu iha sentru votasaun paralelu elimina hosi lista eleitór unidade geojráfika resensiamentu iha-ne’ebé rejista.
inskrisaun iha sentru votasaun paralelu vale apenas ba eleisaun subsekuente.
governu bele, iha sede regulamentasaun, adota medida seluk kona-ba prevensaun fraude, dezignadamente inutilizasaun kartaun eleitór, hafoin ezerse direitu votu.

 eleisaun prezidensiál 2022: sentru votasaun 1200 no paralelu tolu
bankada congresso nasionál reconstrução timorense (cnrt) no kmanek habubas unidade nasionál timoroan (khunto) no partidu demokrátiku (pd) iha parlamentu nasionál, husu kandidatu pr kumpre paktu eleisaun pasífiku ne’ebé asina ona entre kandidatu sira hodi kria pás no estabilidade iha kampaña eleitorál to’o loron eleisaun.
 cnrt-khunto-pd husu kandidatu pr kumpre paktu eleisaun pasífiku
deputadu cnrt, josé virgílio, lamenta ho konfrontu entre apoiante hosi kandidatu prezidente repúblika ho númeru 6 ho 9, armanda berta dos santos ho grancisco guterres lú olo, iha munisípiu baucau ne’ebé akontese iha domingu (06/03) ne’e.
“partidu balun komesa la kumpre ona paktu eleisaun pasífiku ne’ebé antes ne’e asina entre kandidadu sira hanesan iha baucau bainhira kampaña hotu mosu konfrontu,” deputadu josé virgílio hateten iha plenária parlamentu nasionál, segunda ne’e.
aleinde ne’e situasaun hanesan akontese iha manufahi no viqueque, nune’e husu militante partidu no kandidatu hotu nafatin iha maturidade polítika atu respeita malu tenke mantein pás no estabilidade.
nia husu ba órgaun eleitorál hanesan komisaun nasionál eleisaun (cne, siglá portugés) ho sekretariadu tékniku administrasaun eleitorál (stae) atu investiga kle’an ba aktu ne’ebé akontese liubá nune’e labele akontese tan.
xefe bankada khunto, olinda guterres, kondena aktu hosi apoiante kandidatu balun ne’ebé halo asaltu ba militante kandidatu pr armanda berta dos santos, iha sesta (04/03) bainhira fila hosi kampaña iha watucabau, munisípiu viqueque rezultadu na’in-ida hetan kanek.
nune’e mós, konfrontu iha baucau villa, iha domingu (06/03) ne’e rezulta apoiante balun fila hosi kampaña hetan kanek hodi halo tratamentu iha ospitál, nune’e autoridade seguransa presiza atu halo investigasaun kle’an hodi hatene ninia motivu.
nia husu polísia nasionál timor-leste (pntl) liuhosi komandante eskuadra sira atu fó orientasaun, nune’e bainhira apoiante kandidatu hala’o dezlokasaun hosi postu ida ba iha fatin kampaña atu membru polísia akompaña to’o kampaña termina, nune’e iha dalan mosu atakasaun ruma presiza intervensaun lalais.
nia hateten lideransa sira presiza eduka nia militante no apoiante tanba ho akontesimentu refere viola ona paktu unidade nasionál.
deputadu pd, antónio da conceição ‘kalohan’, hateten lideransa hosi kandidatu ida-idak presiza fó edukasaun sivíka ba militante no evita linguajen insulta malu iha palku kampaña.
xefe bankada fretilin, david dias ‘mandati’, hateten fó tempu ba autoridade seguransa atu kumpre prosedimentu ba apuramentu verasidade faktu no bainhira apuramentu iha tiha mak ita sei konklui katak akontesimentu ne’e mai hosi ne’ebé.
 konfrontu iha baucau rezulta na’in-lima kanek no uma ida rahun
governu liuhosi reuniaun konsellu ministru (km), kuarta ne’e, aprova rezolusaun hodi rekondús mandatu arcanjo da silva nu’udar diretór ezekutivu ajénsia promosaun investimentu no exportasaun  (tradeinvest) timor-leste.
“ohin konsellu ministru aprova rezolusaun governu hodi nomea filafali arcanjo da silva sai diretór ezekutivu tradeinvest,” ministru prezidénsia konsellu ministru, fidelis manuel leite mangalhães, relata hafoin reuniaun ezekutivu iha palásiu governu.
projetu rezolusaun ne’e aprezenta hosi ministru koordenadór asuntu ekonómiku (mkae), joaquim amaral, ba mandatu tinan tolu.
antes ne’e, iha loron 27 maiu 2020, km aprova projetu rezolusaun governu, hodi renova mandatu arcanjo da silva nu’udar diretór ezekutivu tradeinvest timor-leste.
tradeinvest timor-leste nia papél atu promove, koordena, fasilita no akompaña investimentu externu no exportasaun, hanesan konsentraliza prosedimentu admnistrativu ba autorizasaun no rejistu investimentu externu ne’ebé enkuadra iha rejime direitu, insentivus no benefísiu ne’ebé previstu iha lei investimentu externu.
desde estabelese iha tinan 2006, ajénsia ne’e konsege atribui sertifikadu investidór hamutuk 203 no akordu espesiál kuaze 10, ne’ebé sei iha tan proposta barak ne’ebé presiza tetu.
primeiru-ministru (pm), taur matan ruak, hateten governu liu hosi ministériu saúde kontinua hala’o asaun prevensaun hodi kombate moras dengue iha timor-leste.

 ministra odete: “governu esforsu hela atu ‘kombate’ moras dengue”
“dengue afeta ita-nia sidadaun sira sai preokupasaun boot loos tanba hamate ita-nia oan ka labarik 21 no rihun resin mak afetadu. maibé ita halo hela esforsu oinsá neutraliza ida-ne’e no tuir indikasaun katak komesa tun uitoan ona, ita espera bele ultrapasa faze ida-ne’e,” primeiru-ministru hateten ba jornalista sira hafoin ramata enkontru semináll ho prezidente repúblika, francisco guterres ‘lú olo’, iha edifísu palásiu prezidensiál nicolau lobato, bairru pite, kinta ne’e.
ministériu saúde iha medida rua halo hela hodi neutraliza kazu dengue iha rai-laran mak limpeza hamoos lata mamuk, bee nalihun, hamos vazu hodi labele fó fatin ba susuk moris barak liután no ida seluk mak fumigasaun regra susuk evita alastra.
“entaun, ha’u espera ida-ne’e esforsu ne’ebé halo ita bele minimiza risku ne’ebé ita-nia sidadaun hasoru,” nia hateten.
durante enkontru, pm taur matan ruak mós relata rezultadu vizita ba munisípiu sira liu-liu oinsá reasaun autoridade lokál no populasaun sira-nian noo preparasaun eleisaun prezidensiál 2022, ba prezidente repúblika.
antes ne’e, iha loron 31 janeiru ne’e, debate urjente iha parlamentu nasionál, ministra saúde, odete maria freitas belo, hateten kontinua esforsu asaun prevensaun hodi kombate moras dengue iha timor-leste, ne’ebé daudaun kazu númeru rejista makaas.
ministériu saúde liuhosi dirasaun prestasaun saúde iha 26 janeiru 2022 haktuir kazu dengue iha dili aumenta ho nia case fatality rate ne’e hatudu katak dili sai hanesan fatin surtu dengue makaas tebes.
nune’e. governu halo halo jestaun ba kazu ne’ebé sa’e aumenta iha semana dahuluk fulan janeiru tinan ne’e no expansaun departamentu emerjénsia ba hospitál nasionál guido valedares (hngv) ba iha izolamentu vera cruz no sentru saúde formoza hodi halo atendimentu kazu emerjénsia tanba departamentu emerjénsia hngv la akumula pasiente barak.
planu kontijénsia seluk mak prepara izolamentu tasi-tolu hanesan departamentu emerjénsia atende pasiente dengue bainhira númeru aumenta.
ministra saúde hateten, asaun importante seluk halo promosaun saúde kona-ba ema ida-idak oinsá halo ninia prevensaun iha uma rasik, kampaña informasaun, reativa atividade ekipa task force atu hala’o servisu ativu no promove partisipasaun ativu autoridade lokál no komunidade hanesan limpeza iha bairru.
atu kombate dengue tenke haforsa promosaun saúde, sensibilizasaun no reforsa kondisaun infraestrutura kontinua hala’o.
ba área prevensaun nian, ms liuhosi dirasaun jerál prestasaun saúde hala’o fumugisaun iha área sira-ne’ebé rejista kazu makaas.
nune’e, ms koopera no servisu hamutuk ministéiru administrasaun estatál (mae), ministériu obras públika (mop) hodi hamoos balleta, limpeza iha bairru risku ho autoridade lokál no  komunidade.
ministra ne’e hateten, iha 2021 ministériu rasik ho servisu autónomu medikamentu no ekipamentu saúde (sames) tau orsamentu hodi sosa ekipamentu médiku abate kuaze kilógrama 1875 no malatiun litru 1400 litru hodi halo fumigasaun. ida-ne’e mak sei iha deliberasaun seidauk to’o iha ita-nia fatin maibé iha tempu hanesan ita uza hela kímiku sira-ne’ebé ninia estoke hosi 2020 nian.
ms propoin servisu hamutuk organizasaun mundiál saúde (oms) no ajénsia sira apoia governu iha 2021 hodi sosa abate kilógrama 624 ho malatiun litru 200, tanba iha tinan 2022 iha hela prosesu kompras nian laran.
tuir dadus hosi dirasaun nasionál saúde públika lihosi departamentu vijilánsia epidemolojia iha ministériu saúde, to’o iha 01 fevereiru ne’e rejista pasiente dengue hamutuk 1316, hosi númeru ne’e labarik na’in-21 mak mate.
maiória kazu ne’e deteta hosi munisípiu dili ho totál 882, baucau 52, manatuto 92, covalima 31, ermera 77, manufahi 57, viqueque 19, ainaro 15, liquiça 29, aileu 20, no bobonaro 26, no raeoa ho kazu dengue tolu (3).
nune’e, kazu óbitu iha fulan-janeiru 2022 iha munisípiu dili na’in-11, ermera na’in-haat, na’in-ida hosi ainaro, na’in-ida hosi bobonaro no na’in-rua hosi covalima no viqueuqe na’in-ida, nnune’e totál case fatality rate nivel nasionál ho 1,6%.
to’o loron semana dahaat ne’e, relata postu administrativu don alexo iha kazu 461, cristo rei 173, vera cruz 111 no postu administrativu nain feto iha kazu hamutuk 117.
entertantu, fasilidade saúde iha munisípiu dili hanesan ospitál nasionál guido valadares (hngv) rejista ona kazu dengue hamutuk 205, klínika fatumeta 126, sentru saúde comoro 236, sentru saúde vera cruz 50, sentru saúde formoza 144, sentru saúde becora 89, sentru saúde atauro 11, sentru saúde metinaro ualu, klínika bairru pite 10 no klínika motael na’in-rua.
ministériu saúde apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós ba populasaun iha dili laran no mós iha munisípiu sira seluk atu no husu mós ba autoridade munisipál no autoridade lokál atu bele orienta komunidade halo limpeza jerál iha suku no bairru sira liu-liu fase tanke, bidon ka balde tau be semana ida dala ida.
hamoos sasán ka limpeza hanesan roda aat, vazu-aifunan atu susuk labele tolun iha laran, haloot ka hikar roupa ho di’ak iha uma-laran, uza roupa ne’ebé liman naruk karik toba iha tempu loron, uza aimoruk hanesan repelente ka autan, uza muskitéiru karik toba iha tempu loron no so’e lixu iha nia fatin.
parlamentu nasionál (pn) liuhosi diskusaun proposta lei orsamentu jerál estadu (oje) 2022 iha faze espesialidade, aprova orsamentu prezidénsia konsellu ministru (pcm, sigla portugés) ho montante $4.717.347, ho rezultadu votu a-favór 41, abstensaun 16 no kontra 4.
“orsamentu ba prezidénsia konsellu ministru pasa iha espesialidade,” prezidente parlamentu nasionál (ppn), aniceto guterres, deklara, liuhosi sala plenária, pn, segunda ne’e.
hosi totál alokadu fahe ba kategoria saláriu no vensimentu $551.540, bens no servisu $3.760.619, enkuantu kapitál minór, kapitál dezenvolvimentu no transferénsia públika laiha.
aleinde ne’e, orsamentu ne’e hodi finansia programa rua hanesan reforma estadu ho montante $405.188, ho nia objetivu médiu prazu (outcome) administrasaun públika efisiénte no transparante, enkuantu boa governasaun no jestaun instituisionál $4.312.159 no sub-programa ualu inklui atividade 32.
 pcm propoin millaun $5 iha proposta oje 2021
sub-programa sira hanesan reforma administrativa, atividade planu desburokratizasaun administrasaun públika, atividade apoia servisu no orgaun administrasaun efisiénsia prosedimentu, elabora proposta revizaun polítika nasionál fortalesimentu institusionál, elaborasaun proposta prosedimentu komunikasaun instituisionál.
ba programa boa governasaun no jestaun instituisionál, ho objetivu médiu prazu konstrui konfiansa governu, ho ninia sub-programa boa-governasaun no nia atividade planeamentu dezenvolvimentu estratéjiku no orientasaun polítika, inspesaun fiskalizasaun no auditoria.
sub-programa jestaun instituisionál nia atividade jestaun finanseira administrasaun no lojístika, jestaun patrimóniu no seluk tán.
sub-programa parseria ho atividade kooperasaun no parseria no sub-programa apoiu ba primeiru-ministru iha koordenasaun governu no prezidénsia konsellu ministru ninia atividade mak apoiu primeiru-ministru no koordenasaun governu, reprezentasaun konsellu ministru no primeiru-ministru, koordenasaun prezidénsia konsellu ministru.
sub-programa governasaun legál konsellu ministru ninia atividade koordenasaun apoiu konsulta jurídika konsellu ministru, koordensaun prosedimentu lejíslativu no regulamentu governu, ezekusaun polítika governu iha matéira reforma lejíslativa ho seluk tan.
sub-programa prestasaun servisu tradusaun no sub-programa komunikasaun estratéjika governu no promosaun sidadania ho nia atividade elaborasaun no desiminasaun atividade governu, monitorizasaun imprensa ho sira seluk.
pcm aprezenta oje 2022 ho estimativa forsa traballu funsionáriu 116, kompostu hosi mane 73 no feto 43), inklui funsionáriu 16 ho kargu dirasaun no xefia, hosi efetivu sira-ne’e la inklui funsionáriu nomeasaun polítika.
ministériu ne’e hanesan departamentu sentrál governu ne’ebé iha misaun presta apoiu ba konsellu ministru no primeiru-ministru, promove koordenasaun interministeriál ba governu hanesan prosedimentu lejislativu governu (artigu 2º dekretu-lei númeru 16/2018, 12 dezembru).
ministru asuntu parlamentár no komunikasaun sosial (mapkoms), francisco martins da costa pereira jerónimo, informa subsídiu ba jornalista liña frente submete ona ba finansa mapkoms hodi halo verifikasaun no ninia prosesu ne’e la’o hela.

 ministru francisco: “komisaun c ne’ebé trata asuntu finansa públika  no komisaun e ne’ebé trata asuntu infraestrutura halo audiénsia públika ho ministériu obra públika (mop), relasiona ho orsamentu jerál estadu (oje) 2022.
“orsamentu tinan oin ba mop hamutuk $160.431,417 ba programa lima no sub-programa 11, ho atividade 40,” ministru obra públika, salvador eugênio soares dos reis pires, informa durante audiénsia públika, iha sala plenária, parlamentu nasionál, sesta ne’e.
iha biban ne’e, mop relata prosesu ezekusaun oje 2021 hosi janeiru to’o 31 outubru, ne’ebé atinje ona 95,1% no iha previzaun to’o iha dezembru bele ezekuta hotu.
mop nu’udar departamentu governamentál ne’ebé responsável ba konsesaun, ezekusaun, koordenasaun no valiasaun ba polítika ne’ebé define no aprova hosi konsellu ministru iha área obraa públika, planeamentu urbana, abitasaun abastementu, distribuisaun no gestaun água, saneamentu no eletrisidade iha artigu númeru 2, dekretu lei númeru 8/2019 24 abríl.
 mop hahú define prioridade bazeia pakote fiskál tinan 2022
bazeia livru orsamentál, orsamentu alokadu ba mop ba tinan oin kompostu hosi saláriu no vensimentu $3.113.499, bens no servisu $26.086.873, kapitál menór $1.046.096, kapitál dezenvolvimentu $23.184.949 no tranfarénsia públika $160.431.417.
mop nia programa prioridade lima hanesan pre-programa estrada, ponte kontrolu kualidade cheia ho kustu millaun $32 dezenvolvimentu rurál urbanu millaun $3, boa-governasau no jestaun instituisionál $16, água no saneamentu milliaun $17 no eletrisidade milliaun $90.
estimativa forsa traballu hosi mop hamutuk 1.425 iha tinan oin, kompostu hosi feto 304 no mane 1.121, no funsionáriu kargu diresaun no xefia 63.
programa estrada no ponte ba médiu prazu, ho alvu estrada nasionál no rejionál totalmente reabilitada tuir padraun internsionál to’o 2030, enkuantu sub-programa infraestrutura estrada, ponte no kontrolu cheia ho ninia atividade maka konstrui, reabilita no melloramentu estrada urbana, konstrui reabilitasaun estrada no ponte iha área rurál, mantein konserva kondisaun estrada nasionál, munisipál, zona urbana no rurál.
nune’e, mantein konserva kondisaun estrada nasionál no munisipál, rekupera kondisaun estrada no ponte (ka resposta emerjénsia).
aleinde ne’e, sub-programa mop investe mós ba planeamentu atualizasaun manutensaun no regulamentasaun ba rede redoviária, ho atividade kapasita dezenvolve instituisionál, dezenvolve, divulga no implementa kuadru jurídiku, planeia, peskiza no dezeña estrada ponte no kontrolu cheia, rejista baze dadus estrada, ponte cheia, no kontrolu kualidade obra hotu.
enkuantu, boa-governasaun no jestaun instituisionál ba médiu prazu no sub-programa boa-governasaun koordena jere obra públika, halo planeamentu dezenvolvimentu estratéjiku no orientasaun públika, atividade inspensaun, fiskalizsaun no auditoria, koordena no jere servisu korporativu, apoiu jurídiku no koordena no koordena abitasaun no planu urbana.
nune’e, ninia sub-programa, planeamentu atividade monitorizasaun estatístika, jestaun rekursu umanu, apovizionamentu jestaun kontratu, administrasaun jerál, jestaun finansia, no jestaun patrimóniu.
ministéiru agrikultura no peska (map) prevee ona prevee $21,400,322 iha orsamentu jerál estadu (oje) 2022, hodi fó prioridade ba manutensaun no konstrusaun irrigasaun sira iha territóriu nasionál.

“ita-nia prioridade tinan oin mak kontinua hadi’a eskema irrigasaun no agora halo hela projetu re-aproriasaun irrigasaun ualu (8) no rua (2) ne’ebé tenderizasaun la’o hela,” ministru agrikultura no peska (map), pedro dos reis, hateten ba jornalista hafoin ramata sorumutu ho prezidente repúblika, francisco guterres lú olo, iha edifísiu palásiu prezidensiál nicolau lobato, bairru pite, dili, tersa ne’e.
irrigasaun re-aproriasaun no foun mak hanensan maliana ii, webeba, larisula, kasa, paulara, hali foun, galata no laivai.
governante ne’e hateten, polítika map nian ba tinan oin nafatin hasa’e produsaun produtividade iha rai-laran, tanba ne’e presiza hadi’a infraestrutura irrigasaun hirak ne’e.
“ba futuru atu bele atinje rihun 131 konsumu nasionál no mós ita hanoin ba área kultiva ne’ebé bee la sufisiente, planu atu halo barajen tinan ida prodúz dala-rua,” nia hateten.
tuir livru 2 planu annual oje 2022, map prioritiza programa ho kódigu 797 kona-ba argikultura ho nia sub-programa dezenvolvimentu infraestrutura no nia atividade mak manutensaun irrigasaun maliana i, maliana ii, mautalo, marco, atabae loes, lotan, caraulun, oebaba, raibere, laclo, buluto, bebui, saketo, belia, kumoli, waibati no  larisula,  prevee orsamentu iha verba kapitál dezenvolvimentu $875,634, no konstrusaun kanál prinsipál no sekundária ramaskora no irrigasaun oebaba prevee orsamentu $277,002.
iha oje 2022, map prevee $21,400,322 aloka ba saláriu vensimentu $5,064,400, bens servisu $10,354,627, kapitál menór $3,881,175, kapitál dezenvolvimentu $1,705,120 no transferénsia públika $395,000.
hosi orsamentu jerál estadu 2022 ne’e, sei finansia ba programa rua, sub-programa 11 no atividade 44.
orsamentu bazea programa
map iha programa boa-governasaun no jestaun instituisionál sei gasta $13,016,940 no programa agrikultura sei gasta $8,383,382.
programa agrikultura ho nia objetivu sustentavél aumenta produsaun no produtividade iha sub-setór espesífiku agrikultura, ortikultura, pekuária, peska ba efisiénsia mellora kompetividade.
ho nia sub-programa forsa traballu ba prestasaun servisu iha terrenu, sub-programa aumenta sustentavél produsaun planta industriál ho nia atividade estabelesimentu agrikultura integradu iha área pontensiál, atividade dezenvolve no mellora ortikultura komunitária, atividade subsídiu agrikultór, apoiu kultivu hodi promove prátika di’ak agrikulturaa, mobiliza grupu agrikultór no efetividade efikasia utiliza mákina agrikula apropriadu, apoiu inisiativa grupu joven feto no mane.
no, reabilitasaun expande diversifika no intensifika produsaun plantasaun kafé, operasionaliza sentru viveiru planta industrial, no iha mós sub-programa aumenta sustentavél produsaun animál.
sub-programa dezenvolvimentou infraestrutura ho nia atividade dezenvolve infraestrutura akuakultura no operasionaliza sentru viveiru ikan, konstrusaun barreira, armazenamentu iha mataodouro nasionál no tibar, konstrusaun barreira protesaun no normalizasaun zona agríkula bebui uatulari, manutensaun irrigasaun maliana i, maliana ii, mautalo, marco, atabae loes, lotan, caraulun, oebaba, raibere, laclo, buluto, bebui, saketo, belia, kumoli, waibati no  larisula no konstrusaun kanál prinsipál no sekundária ramaskora no irrigasaun oebaba.
sub-programa aumenta sustentavél pordusaun no produtividade ba hahán no protudu ortikultura mak implementa armazenamentu no prosessamentu pós-koilleta ba apoiu prugu agrikultór.
sub-programa transforma eskola ensinu tékniku agrikula ho profisionál orienta ba auto-empregu no merkadu traballu ho nia atividade kapasitasaun ba manorin-na’in ba eskola natarbora no sira seluk.
sub-programa aumenta sustentavél produsaun peskeira no akuakultura mak dezenvolve indústria no laboratóriu peska, dezenvolve produsaun ikan tilápia, kriasaun ba ikan no sira seluk.
sub-programa konservasaun no jestaun rekursu naturál ho nia atividade dezenvolve paisajen mantein jardin botániku, estabelese liña perímetru provizóriu no permanente iha área protejidu, proteje floresta, dezenvolve sistema agro-floresta, operasionaliza sentru viveiru floresta no ai-parapa, dezenvolve no manutensaun poténsia eko-turizmu iha área protejidu.
sub-programa dezenvolvimentu infraestrutura mak hanesan promove investimentu setór floresta hanesan ai-kameli, ai-teka, mahoni, saria, bambu no seluk tán.
entretantu, programa boa-governasaun no jestaun instituisionál ho sub-programa rua (2) no atividade ualu (8).
prezidente konsellu administrasaun rttl, e.p, josé antónio belo, hateten nia parte sei hatama karta protesta ba komisaun nasionál eleisaun (cne, sigla portugés) relasiona ho desizaun cne fó fiar ka hili empreza privada mak realiza debate públika ba kandidatu prezidente repúblika períodu 2022-2027.

 debate públiku, ekipa susesu kandidatu lú olo propoin utiliza kanál rttl, e.p
“ohin, ami sei entrega ami-nia karta protesta ba cne. se lei fó dalan cne bele halo konkursu ba debate públiku ba kandidatu prezidente repúblika sira maibé iha ne’ebá la temi empreza privada maibé temi empreza públika de’it. entaun presiza tenke la’o tuir lei ne’e, tanba ne’e rttl sei haruka karta protesta ba cne,” prezidente konsellu administrasaun rttl, e.p, josé antónio belo, hateten ba agência tatoli, iha nia knar fatin, caicoli, dili, segunda ne’e.
josé hatutan, cne la espilka klaru ba públiku kona-ba kuotasaun ne’e tanba antes hatama kuotasaun ne’e rttl, e.p ho cne halo ona enkontru liga ho debate kandidatu pr nian no rttl dehan kustu ba emisaun ne’e sei bele hatun karik ba cne kustu ne’e boot liu, maibé ikus cne la konfirma mezmu rttl, e.p ne’e mídia estatál.
“kuotasaun ne’ebé ami hatama ne’e rihun $24 maibé la’ós ba emisaun nian de’it, maibé ida-ne’e mós ba ekipamentu hanesan kadeira no meza inklui ba fatin halo debate kandidatu sira-nian,” nia dehan.
tanba ne’e, nia dehan, rttl nesesariamente la ko’alia kona-ba kustu maibé ko’alia kona-ba lei ne’e no lei ne’e fó dalan ba cne ka lae, tanba lei ne’e hateten instituisaun públika ida hanesan rttl, e.p mak iha dever atu realiza debate ba kandidatu pr no iha ne’ebá la mensiona kona-ba empreza privada maibé iha ne’ebá temi empreza públiku
nia sei hato’o karta protesta ba cne tanba ninia fundamentu mak liga ba lei númeru 5/2017 ne’ebé mak halo primeira alterasaun ba dekretu governu númeru 3/2022 ne’ebé hateten, a atividade de observação e monitorização eleitoral revestese de uma importância cuja nobreza resulta da materialização das respetivas atribuições por todos aqueles que em nome da imparcialidade e da objetividade a ela se dedicam, contribuindo dessa forma para a melhoria do processo eleitoral. 
lei ne’e haktuir, a salvaguarda dessa nobre missão requer, desse modo, que a mesma seja regulamentada nas duas componentes–a da observação e a da monitorização–que resultam da alteração promovida pela lei n° 15/2021, de 14 de julho, à lei eleitoral para o presidente da república, por ocasião da qual a figura da monitorização passou igualmente a assumir relevo a par da observação propriamente dita.
 debate kandidatu pr iha tempu kalan la viola lei kampaña eleitorál
komisaun antí korrupsaun (cac-sigla portugés) hamutuk ho komisaun nasionál eleisaun (cne-sigla portugés), tersa ne’e realiza semináriu kona-ba “papel partidu polítika hodi prevene no kombate korrupsaun iha timor-leste” ba kuadru partidu politikus sira iha salaun laline-lariguto cne, colmera, dili.

komisáriu komisaun antí korrupsaun, sérgio hornai, hateten partidu polítika sira-nia papel nu’udar organizasaun ida iha poder polítiku, sira iha kbiit atu hadau poder no sira atu halo desizaun estratéjiku sira tantu poder ezekutivu, poder prezidénsia no mós poder parlamentar nian para hetan vizaun ba governasaun di’ak mak governasaun ho integridade no responsabilidade.
 ohin, lei mpcc kompleta loron 180
“vizaun ba governasaun di’ak mak governasaun ho integridade, governasaun ida ho responsabilidade, governasaun ho desizaun polítika sira hodi halo distribuisaun polítika sira. papel partidu polítika tenke halo konsolidasaun iha organizasaun liu-liu iha instituisaun estadu sira-ne’ebé iha pás no estabilidade no mós armónia iha sosiedade ida,” komisáriu cac ne’e hateten iha ámbitu semináriu nasionál ne’e.
objetivu hosi semináriu nasionál ne’e atu hasa’e koñesimentu kuadru no militante partidu polítiku sira kona-ba risku korrupsaun no hametin medida sira ba prevensaun no kombate korrupsaun tuir lei medida prevensaun no kombate korrupsaun (mpcc, sigla portugés) artigu 6.
objetivu seluk mak sensibiliza forma no mekanizmu sira kona-ba lei medida prevensaun no kombate korrupsaun (mpcc, sigla portugés) no regra finansiamentu ba kampaña eleitorál prezidente repúblika.
nune’e mós atu haforsa koñesimentu kona-ba oinsá halo prevensaun no kombate korupsaun hodi kontribui ba implementasaun governasaun di’ak iha timor-leste.
komisaun antí korrupsaun (cac-sigla portugés) hamutuk ho komisaun nasionál eleisaun (cne-sigla portugés), realiza semináriu “papel partidu polítika hodi prevene no kombate korrupsaun iha timor-leste” ba kuadru partidu polítiku sira iha salaun laline-lariguto cne, colmera, dili. osória marques.
kona-ba krime korrupsaun ne’ebé iha potensialidade akontese iha aktu eleitorál, nia hateten, iha utilizasaun osan ba iha kampaña nian ba utilizasaun mobilizasaun ne’ebé hamosu fraude uza iha despeza ba iha atividade eleitorál ho finalidade ida konklui hodi hetan benefísiu ruma iha futuru.
“entaun ba ema sira-ne’ebé bem organizadu hakarak tenta atu influénsia ba ita-nia partidu polítiku sira oinsá introdús ninia intensaun ba ita-nia instituisaun esensiál liu-liu governasaun, entaun ita hotu iha obrigasaun foti medida prevensaun,” nia dehan.
kestaun fraude eleitorál sira, nia dehan, iha kampaña bele mosu propaganda, abuzu poder no fó oportunidade partidu polítiku atu hato’o sira-nia kompromisu sira tanba se mak atu asegura no garante kandidatura sira to’o iha fatin-fatin hodi disemina informasaun kona-ba programa polítika ba eleitór sira.
autoridade polísia nasionál timor-leste (pntl), órgaun administrasaun eleitorál hanesan cne no stae, forsa sira iha obrigasaun atu kontribui ba ida-ne’e atu bele hatudu ninia imparsialidade, neutralidade ba iha liberdade iha partidu polítiku atu halo ninia propaganda polítika.
iha semináriu nasionál ne’e partisipa hosi partidus polítiku hetan asentu parlamentar nasionál hanesan partidu demokrátiku, partidu linertasaun poluler, fretilin, cnrt, pudd, frenti mudança, khunto no udt). depois iha pdhj, cfp no ige. sosiedade sivil; fongtil, jsmp, cepad, hak, lao hamutuk, luta hamutuk, caucus, patria no moffe. akademiku (untl, undil, unpaz, iob, dit), ekipa apoiu cac no cne.
antes ne’e, tuir relatóriu no pareser ne’ebé agência tatoli asesu, projetu-lei númeru 1/v(1a) medida prevensaun no kombate korrupsaun (mpcc, sigla portug’es) ne’e kompostu hosi artigu 1 (objetivu) ne’ebé prevee iha kapítulu i (medida jerál prevensaun). sesaun i (estratéjia nasionál) ne’ebe define artigu 2 (polítika prevensaun no luta kontra korrupsaun).
sesaun ii (setór públiku no kódigu konduta) kompostu hosi artigu 3 (rekrutamentu iha setór públiku), artigu 4 (kódigu konduta ba ajente públiku no privada sira), artigu 5 (medida ne’ebé fasilita komunikasaun atus korrupsaun) no artigu 6 (medida relativa ba partidu polítiku sira).
sesaun iii (kontratasaun iha setór públiku) kompostu hosi atigu 7 (publisidade no transparénsia aprovizionamentu iha setór públiku) no artigu 8 (aprovizionamentu justu no efisiente).
sesaun iv (tranparénsia iha administrasaun públiku) define artigu hamutuk lima (5), sesaun v (integridade hosi judisiáriu no redusaun opurtunidade korrupsaun) define artigu hamutuk lima (5), sesaun vi (setór privadu) define artigu hamutuk lima (5), sesaun vii (partisipasaun iha sosiedade) define artigu hamutuk tolu (3).
purtantu kapítulu i ko’alia kona-ba rejime deklarasaun bens no interese, define artigu 1 (ida) kona-ba finalidade.
projetu-lei númeru 1/v(1a)) medida prevensaun no kombate korrupsaun artigu 1 (objeitvu) to’o artigu 118 (entra iha vigór). iha artigu 118 define nune’e “a presente lei entra em vigór 180 dias após sua publicacão”.
iha loron 24 fulan-agostu tinan 2020, prezidente repúblika, francisco guterres lú olo, promulga lei medida prevensaun no kombate korrupsaun (mpcc), no iha karta ba parlamentu nasionál, xefe estadu hateten prevensaun no kombate kontra korrupsaun la’ós de’it liuhusi aprovasaun lejislasaun no montajen sistema ba instituisaun sira-ne’ebé nu’udar núkleu sentrál.
 “importante tebes, prevensaun no kombate korrupsaun atu instituisaun funsiona efetivamente tuir prinsípiu legalidade, izensaun, transparénsia, efisiénsia, efikásia, simplisidade no previsibilidade ba prosedimentus; no mós iha partisipasaun husi atór prinsipál sira, inkui instituisaun profisionál sira no sidadaun iha área no prosedimentu ho finalidade atu servi interese públiku,” prezidente repúblika hateten.
promulgasaun lei ne’e sei hametin liután fiar públiku ninian ba instituisaun sira-ne’ebé estadu harii.  atu nune’e, ba oin, implementasaun lei ne’e sei hametin filafali fiar sidadaun nian ba integridade, transparénsia, efisiénsia, efikásia instituisoins estadu nian hodi servi ba interese públiku, refere nota komunikadu.
prezidente repúblika apela ba governu no parlamentu nasionál atu apoia komisaun anti-korrupsaun, prokuradória jerál repúblika, polísia sientífika no investigasaun kriminál no tribunál rekursu hetan meiu nesesáriu atu kombate korrupsaun ho efetivu, liuhusi atribuisaun orsamentu jerál estadu hodi permite iha rekursu umanu espesializada, tékniku no finanseiru sira, atu susesu iha misaun komplexu ida ne’e iha luta kontra korrupsaun no krime organizadu.
prezidente repúblika iha ninia karta ba parlamentu nasionál hateten mós; implementasaun lei ne’e atu iha impaktu efetivu no alargadu, tanba lei ne’e rasik presiza fali regulamentasaun komplementár, liuhusi dekretu-lei no dekretu sira seluk, liuliu relasiona ho área vulneravel sira iha verifikasaun korrupsaun no konflitu interese ninian.
parlamentu nasionál, iha 20 jullu 2020,  aprova lei mpkk ho unanimidade ho votus 61.
 cac sensibiliza lei mpcc ba dirijente sira iha pn
ministériu saúde (ms), relata kazu pozitivu foun laiha, rekuperadu  laiha no kazu ativu na’in-sia.
“ohin kazu detetadu foun laiha, rekuperadu laiha no kazu ativu sia,” diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e.  
nune’e, hahú 21 marsu 2020 to’o 27 juñu 2022 iha kumulativu kazu konfirmadu 22.951 no óbitu 133.
 labarik idade 12 to’o 17 simu vasina pfizer doze dahuluk hamutuk 43.760
hosi horisehik mai ohin, laboratóriu nasionál saúde halo teste pcr 30, kompostu vijilánsia sentinela laiha, rastreiu ba kontaku  laiha, rastreiu aleatóriu laiha, viájen internasionál 30, follow up iha kuarentena laiha.
alende ne’e, totál teste pcr ne’ebé halo iha 26 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 26, hanesan maubisse laiha, maliana  rua, viqueque laiha, suai  laiha, baucau laiha ermera laiha, raeoa laiha, hngv 24,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 27 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron 27 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-rua no ativu 16
koordenadór protesaun sivíl munisípiu covalima, dinis ferreira, hateten hahú fulan-janeiru to’o fulan-juñu tinan ne’e, protesaun sivíl covalima rejistu vítima dezestra naturál hamutuk 50.

“ita hotu hatene katak agora mundu hasoru hela situasaun kalamidade inklui timor-leste, espesífiku iha covalima iha postu administrativu hitu (7), ne’ebe lokaliza iha fronteira iha fulan janeiru to’o juñu rejistu vítima dezastre naturál uma kain 50,” dinis ferreira aprezenta dadus bainhira servisu munisipál protesaun sivíl jestaun risku dezastre naturál covalima, realiza enkontru avaliasaun servisu, iha salaun sentru solidariedade sosiál, suai loro, sesta ne’e.
durante ne’e, protesaun sivil rejistu tipu dezastre naturál iha munisípiu covalima mak hanesan rai halai rua (2), inundasaun 9, anin boot sobu estraga 33, ahi han uma rua (2).
tanba ne’e, nia dehan, dirasaun nacional jestaun risku dezastre naturál hala’o knar ho objetivu atu salva vida umana no ema-nia riku soin bazea ba lei númeru 12/2020 de 2 dezembru komunidade ne’ebe hela iha fatin risku hanesan mota ninin tasi ibun, rain lolon no hela besik ai-hun boot.
ekipa servisu munisipál protesaun sivil jestaun risku dezastre naturál covalima liña ministériu sira hamutuk ong lokál hanesan cvtl, centru comunidade (ccc), mercy corps no world vision ne’ebe destaka ba iha munisípiu covalima kontribui másímu ba servisu levantamentu dadus no distribui sasán emerjénsia ba komunidade sira-ne’ebé sai vítima ba dezastre naturál.
tuir dadus hosi protesaun sivíl hatudu katak númeru vítima dezastre naturál aas iha postu administrativu zumalai hamutuk 13, suai vila hamutuk 11, fohorem hamutuk 11, maucatar hamutuk hitu (7), fatululik haat (4), tilomar tolu (3), fatumea ida (1).
 ministru obra públika (mop), salvador eugénio dos reis soares pires, husu ba komunidade viqueque atu pasiénsia hein estrada tanba tinan ne’e kontinua prioritiza reabilitasaun no konstrusaun estrada no ponte sira iha territóriu nasionál.
“ligadu ho estrada sira, klaru katak governu hot-hotu no mós governu da-ualu hakarak kontinua hametin konetividade entre rejiaun sira atu fasilita ita-nia roda ekonómika, bens star povu nian”, ministru salvador, hateten bainhira akompaña primeiru-ministru, taur matan ruak hala’o diálogu ho komunidade viqueque, iha resintu administrasaun viqueque, sábadu ne’e.
kona-ba estrada, totál territóriu tomak kilómetru 6.000-resin, governu anteriór to’o mai agora investe kilómetru 2.000-resin no gasta ona kuaze millaun $2-resin ba estrada de’it. estrada ne’e konstitui hosi estrada nasionál pur volta kilómetru 1.200, estrada munisipál kuaze kilómetru 900 no estrada rurál kilómetru 3.700.
enkuantu, estrada rurál governu konsega halo ona mak kilómetru 700, signifika kilómetru 2.000-resin mak seidauk halo. no munisipál foin halo kilómetru 33 de’it, signifika kilómetru 700-resin mak presiza halo, no estrada nasionál kuaze kilómetru 500.
ministru obras públika, salvador eugênio soares dos reis pires. francisco sony
“ne’e signifika katak investimentu ida ho rekursu barak maibé presiza tempu naruk,” nia dehan.
iha biban ne’e, governante ne’e partilla mos kona-ba estrada nasionál, baucau-venilale kilómetru 23.2, ne’ebé daudaun la’o hela (50%), venilale-viqueque kilometru 34.8 (40%).
governu iha projetu estrada liga munisípiu lautém-viqueque ne’ebé mak ninia trosu viqueque-uatucarbau-iliomar-luro-lospalos, ne’e hola parte mós projetu lautém-com, lautém-lospalos.
“ne’e sira fó garante doasaun para governu halo estudu ligasaun projetu estrada ida ne’e, ligasaun viqueque-lospalos. daudaun ita materializa hela sesaun rua mak lautém-com, lautém-lospalos, tempu hanesan hatama ida ne’e ba estudu atu iha futuru imediatu ita bele hatama ba empréstimu bele halo, ne’e pur volta kilometru 153. hosi ida ne’e mós natarbora-luka, ne’e pakote rua hakarak hatama  atu kompleta tiha ita-nia estrada nasionál nomós ligasaun estrada munisipál sira,” nia haktuir.
nune’e, estrada trosu luka-lakluta iha kilómetru 12,4, daudaun iha verifikasaun hosi ajénsia dezenvolvimentu nasionál (adn), no mós uatolari-lairosulai kilómetru 22, ida ne’e hola parte estrada munisipál iha tinan 2019, xefe governu rasik mak tau millaun $10, hodi haruka mop halo estudu  hodi lori ba halo implementasaun.
estudu konklui ona iha 2021 no entrega ona ba adn halo verifikasaun, bainhira ramata ona lori ba konsellu administrasaun fundu infraestrutura (kafi) aprova nia finansiamentu depois lori ba cna, halo konkursu bainhira rezultadu hotu sei entrega ba mop ho rezultadu konkursu para hahú implementa.
“kona-ba funsionamentu burókrasia governu nian bainhira atu promove projetu ida, dala barak hakarak buat ida ohin kedas realiza, maibé governu ne’e iha nia rekezitu intermu lei ka burokrasia ne’ebé mop nu’udar nain ba estrada, ponte no moru retensaun ba mota, kontrola inundasaun, ita-nia prosesu búrokrasia mak tenke tuir dalan legal,” nia akresenta.
iha mós projetu estrada liga baguia-uatocarbau ho distánsia kilometru 38.7 rezultadu verifikasaun adn iha ona, hein de’it lori ba kafi husu aprovasaun nune’e cna loke konkursu. iha trosu uatolari kilometru 23.2 ne’ebé governu hanoin katak sei inklui iha planu ne’ebé agora seidauk halo buat ida.
kona-ba ponte, iha ponte sana trosu uatolari-quelekai metru 100 ne’e inklui mós ponte sumako metru 20, ne’ebé adn halo hela verifikasaun inklui iha pakote 19. ponte irabere mota-ulun haree katak ponte ne’e kotu hela de’it bainhira udan boot, entaun ponte ida ne’e tama iha trosu uatocarbau-baguia metru 90, hatama ona ba planu estudu iha tinan 2022 tanba kafi aprova ona iha tinan 2021 atu avansa uluk estudu hodi haree kondisaun.
“tenki halo estudu atu kontestualiza para investimentu ne’e tuir kondisaun terrenu, ka forsa ambientál ne’ebé ejiste tanba ne’e maka ha’u husu atu komunidade pasiénsia,” nia rekomenda.
ponte lamara ligasaun viqueque-manatuto, ponte ne’e tanba tama iha trosu nasionál entaun ida ne’e rekorre ba fundu empréstimu liliu poupansa projetu empréstimu ne’ebé la’o hela nia prosesu administrativa hanesan mós projetu foun, tenki hatama rekejitu ba banku ne’ebé adb mak tenki aprova depois liu hosi prosesu sira hotu mak avansa ba konstrusaun.
governu hein etapa ba etapa hodi ba to’o iha planu fiksu sira ne’e, governu tau mós planu halo manutensaun, atu nune’e sustenta lai nesesidade sira kurtu prazu atubele atividade kontinua la’o.
planu mantensaun sira mak estrada viqueque-dilor, luka-lakluta manutensaun iha tinan 2021 no sei kontinua halo, manutensaun estrada viqueque-makadiki kilómetru 20 re-konkursu hosi diresaun nasionál aprovizionamentu-mop nian hala’o ona tempu badak bele konklui.
konstrusaun retensaun mota liuliu mota sira iha munisípiu viqueque, konstrusaun moru protesaun ponte dilor rezultadu verikasaun adn no kontinua enkamiña ba cna hodi loke konkursu, kuandu hotu ona bele halo moru protesaun hodi proteje ponte no komunidade hela besik.
konstrusaun moru protesaun ponte irabere kilómeru ida adn finaliza ona verifikasaun, haruka ona ba cna atu halo prosesu aprovizionamentu iha tempu badak. ponte wekakaen kilómetru rua, rezultadu verikasaun adn finaliza ona.
“ida ne’e planu balun ne’ebé dadaun hala’o hela. projetu ka trosu estrada sira ne’ebé mak governu halo ona durante mandatu ida ne’e kuaze projetu estrada 24 iha kilómetru 148, ne’e konstitui hosi manutensaun ba estrada rurál, nomós halo melloramentu ba estrada”, ezekutivu ne’e salienta.
komandante pntl munisípiu covalima, superintendente basilio de jesus, aprezenta preokupasaun komandu pntl ba komisaun b parlamentu nasionál ne’ebé trata asuntu defeza seguransa no negósiu estranjeiru atu halo rekrutamentu ba pesoál seguransa pntl na’in-243 destaka iha covalima.

“ha’u ohin aprezenta ona ba komisaun b parlamentu nasional presiza atu aumenta pesoál polisia iha munisípiu covalima aumenta 243 atu kompleta númeru 300 ba tinan 2023 to’o 2024 iha fronteira postu tilormar, fohorem, fatumea, fatululik no maucatar ne’ebé ho efetivu na’in-hitu (7) de’it,” superintendente basilio de jesus hateten ba jornalista sira, hafoin enkontru ho komisaun b parlamentu nasionál, iha salaun komandu pntl covalima, kinta ne’e.
razaun atu aumenta pesoál seguransa pntl iha covalima, tanba hararak halo prevensaun tranzasaun ilegal iha fronteira entre sidadaun timor-leste ho sidadaun indonesia.
nia rekomenda ba komisaun b parlamentu nasionál atu kria merkadu tradisionál iha fronteira hodi fasilita komunidade atu faan sira-nia produtu lokal hodi hamenus movimentu ilegal iha fronteira.
durante ne’e, pntl covalima rejista kazu ilegál iha fronteira tanba sidadaun sira halo movimentu hodi sosa nesesidade baziku liuhosi dalan ilegál.
aleinde ne’e mós komandante aprezenta situasaun jerál no hato’o rekomendasaun ba komisaun b pn kona-ba kondisaun reál liga ekipamentu no meiu apoiu membru pntl hanesan komunikasaun, transporte no seluk tan.
prezidente komisaun parlamentu nasionál, josé agostinho sequeira hateten, komisaun b parlamentu nasionál nia prezensa iha covalima haree situasaun no difikuldade ne’ebé durante ne’e komandu pntl covalima enfrenta.
“ita ko’alia kona-ba efetivu ka membru parte ne’ebe sensivel ha’u la temi numeru, maibe presiza atu aumenta no hadi;a infraestrutura uniforma ba membru sira,” deputadu ne’e dehan.
aleinde aumenta membru efetivu, nia parte ko’alia mós kona-ba situasaun no difikuldade ne’ebé komandu pntl enfrenta hanesan sidadaun sira halo movimentu ho ilegál iha fronteira.
“ami mai atu haree situasaun no difikuldade ne’ebé mak komandu pntl covalima enfrenta, hodi ko’alia kona-ba kauza atividade ilegál akontese iha fronteira mak sidadaun sira kontinua halo movimentu ilegál hodi buka hatene númeru kazu ne’ebé aas iha fronteira,” nia dehan.
tanba, durante ne’e timor-leste seidauk iha kompañia ne’ebé importa mina-rai tanba atu evita atividade ilegál, liu-liu mina-rai ajuda komunidade sira sosa atu uza ba tein
“ha’u rekomenda ba polisia bainhira ita kastigu ita nia fronteira tenke tetu valór ekonomiu bainhira komunidade lori mina-rai 5.000, ita bele fó sansaun maibé mina jerigen ida-ne’e nia presiza duni,” nia hateten.
tanba ne’e tenke halo klasifikasaun ba atividade ilegál ne’ebé fo impaktu ekonomia hanesan tráfiku de arma, tráfiku umanu no droga sai hanesan polítika krime trans nasionál la’ós responsabilidade hosi polisia de’it maibé mós nasaun viziñu indonézia.
hafoin simu ejizénsia bainhira governu aprezenta orsamentu jerál estadu komisaun b hanesan trata asuntu defeza no seguransa iha obrigasaun atu haree sira-nia orsamentu kona-ba dezenvolvimentu hosi komandante.
tuir dadus komunidade sira halo movimentu ilegal iha fronteira hanesan faan animál sira, ai-kameli, kami, bani-been, kafé, mina-rai, gazoel, motor, kareta, sigaru no tabakú.
ekipa susesu hosi kandidatu prezidente repúblika períodu 2022-2027 ho númeru sorteiu 6, francisco guterres ‘lú olo’ no kandidatu ho númeru sorteiu 12, virgílio da silva guterres ‘lamukan’ apela ba apoiante sira atu nafatin dixiplina, kria pás no estabilidade iha kampaña ikus ne’ebé sei hala’o iha dili, kuarta (16/03) ne’e.

“aban kandidatu na’in-rua ne’e sei konklui sira-nia kampaña iha dili, nune’e ekipa susesu hosi kandidatu na’in-rua ne’e husu ba militante no simpatizante  atu kumpre nafatin regra tránzitu nian, labele halo provokasaun iha dalan sai hosi uma ba fatin ne’ebé halibur malu ba to’o iha fatin kampaña ho hakmatek no dixiplina nafatin,” reprezentante parte legál hosi kandidatu lú olo, fernando gusmão, hateten liu hosi komferénsia imprensa konjunta  ne’ebé hala’o hosi ekipa susesu rua ne’ebé akompaña hosi pedrito vieira, iha restaurante pro ema, bidau, tersa ne’e.
tanba ne’e, nia husu rona orientasaun hosi ekipa susesu ka koordenadór sira no rona orientasaun hosi autoridade seguransa pntl, nune’e taka kampaña ho di’ak hakmatek hodi hein iha loron 19 marsu hakat ba sentru votasaun hodi partisipa eleisaun.
lamenta desizaun cne hili empreza privada realiza debate 
iha komferénsia konjunta ne’e ekipa susesu rua kontinua hato’o preokupasaun planu debate entre kandidatu sira-ne’ebé mak sei hala’o iha tersa (15.0-3) kalan ne’e, ne’ebé cne kontinua deside gmntv mak sai na’in ba debate públiku entre kandidatu prezidente repúblika 2022-2027.
“ekipa susesu kandidatu rua, ami seida’uk simu esplikasaun ne’ebé hosi cne hato’o ona tanba invoka de’it ba pontu ida mak kona-ba kustu ba debate nian maibé ida-ne’e esplikasaun seidauk klaru tanba ba aspeitu saida-saida la esplika,” fernando gusmão lamenta.
ekipa kandidatu rua hakarak foka ba asuntu seluk ne’ebé importante duké kustu mak direitu povu nian atu hetan informasaun hotu liu-liu programa kompromisu polítiku hosi kandidatu sira iha eleisaun prezidensiál 2022.
haree mós katak devér mídia públiku nian atu hatutan informasaun ne’ebé imparsiál no kredivel ba povu tomak no foka ba área kobertura katak povu hotu iha direitu atu asesu informasaun oinsá bele kobre ba iha territóriu tomak, nune’e povu ne’ebé iha área rurál bele asesu debate.
mezmu ho lamentasaun sira-ne’e, ekipa susesu parte rua afirma katak kandidatu pr na’in-rua ne’e nafatin tuir debate ne’ebé sei hala’o iha tersa kalan ne’e.
pedrito viera hateten, iha loron hirak liu ba kandidatu sira-nia halo protesta makaas katak tanbasá cne la uza rttl, e.p ne’ebé estadu rasik sai responsavél hodi investe maibé hili fali empreza privadu, ida-ne’e desizaun cne ladún di’ak.
tuir kalendáriu hosi órgaun eleitorál kandidatu pr francisco guterres lú olo, iha kuarta (16 marsu 2022) sei hala’o kampaña ho tipu komisíu iha tasi-tolu dili, tuku 14h00 to’o 18h30 no  kandidatu virgílio lamukan sei hala’o kampaña ho tipu diálogu iha kampu futebol becora, dili iha tuku 15h00 to’o 18h00
xefe departamentu reprezentasaun territoriál floresta planta indústria covalima, francisco sarmento, informa hosi iha tinan 2021 ne’e floresta covalima kontribui ona reseita $13,413 ba kofre estadu.

“ami kobre reseita sira-ne’e mai hosi ita-nia maluk negósiante ne’ebé hasai lisensa hodi halo negósiu. lisensa atu tesi ai, lisensa tula ai ba dili, hafoin sira selu iha banku, ami simu resivu ba sira-ne’ebé espesífiku, negosiante sira maioria negósiu ai-teka” francisco sarmento hateten ba agéncia tatoli liuhosi telefóníka, sesta ne’e.
prosesu atu hasai lisensa ne’e, negosiante sira tenke karuka karta rekerementu ba iha dirasaun jerál hodi kontinua prosesa maibé tékniku sira sei halo observasaun iha terrenu hodi identifika ai ne’ebé negosiante sira atu halo negosiu.
“ami sei halo estimasaun ai hamriik nia atu prodús kúbiku hira, hafoin halo pedidu lisensa atuál maibé prosesu trata lisensa nia durante semana ida depende hosi negosiante sira hodi trata lisensa,” nia dehan.
atu trata pedidu lisensa hosi floresta, negosiante sira presiza lori dokumentu sira mak hanesan deklarasaun fa’an no sosa ai, kartaun eleitorál hosi rekerente, vistu makina tesi ai ne’ebé rejistu iha floresta no kartaun eleitorál (ke) hosi operadór mákina tesi ai, karta mai hosi suku no asina hosi administradór, hafoin haruka ba floresta hodi halo karta akompañamentu.
dezafiu ne’ebé mak floresta covalima hasoru durante hala’o servisu mak negosiante sira hafoin selu iha banku, balun la entrega resivu nune’e dala-ruma dadus bele sala maibé floresta halo konfirmasaun ho dirasaun jerál.
proseu pagamentu sei haree pedidu lisensa sira bainhira ai koa hotu no floresta covalima hatene ona rezultadu produsaun hafoin halo rekerementu ne’ebé negosiante sira selu bazea produsaun ai kubiku ida selu $25.00 ne’ebé maoria koa ai teka.
funsionáriu serbisu floresta covalima hamutuk na’in-22, kompostu hosi tékniku florestál na’in-ida (1), guarda florestál na’in-12, tékniku planta indústria na’in-rua (2), tékniku agrokomérsiu na’in-rua (2) no cleaner na’in-ida (1).
komisaun d ne’ebé tratara asuntu ekonomia no dezenvolvimentu halo audiénsia públika ho ministériu turizmu, komérsiu no indústria (mtki) kona-ba alokasaun ministériu iha orsamentu jerál estadu (oje) 2022.
“orsamentu tinan oin hamutuk $13.584.356, ba programa tolu, sub-programa 15, no atividade 57,” ministru turizmu, komérsiu no indústria, josé lucas do carmo da silva, hateten, hafoin audiénsia públika, iha sala komisaun d, iha parlamentu nasionál, segunda ne’e.
hosi totál ne’e fahe ba saláriu no vensimentu $1.828.184, bens no servisu $5.490.852, transferénsia públika $6.039.000, kapitál menór $94.320, no kapitál dezenvolvimentu $132.000.
aleinde ne’e, mtki iha programa hanesan boa-govenasaun no jestaun instituisionál ho alokasaun $3.507.563, turizmu $2.763.183, inklui investimentu no diversifikasaun ekonómika $7.403.610.
estimasaun forsa traballu mtki rasik hamutuk 639 iha tinan oin, kompostu hosi feto 243 no mane 396 inklui funsionáriu kargu diresaun no xefia 76.
tuir ministru, ba programa área turizmu, partikular turizmu komunitáriu, daudaun ne’e hala’o hela iha fatin pilotu lima hanesan suku uailili iha baucau, suku uaimoritula iha viqueque, suku maubisse villa iha ainaro, suku nunumoge iha ainaro no suku seloi iha aileu.
 suku lima sai pilotu ba programa dezenvolvimentu turizmu komunitáriu
mtki aloka ona osan ba tinan oin hodi hala’o programa jornál rezisténsia, ne’ebé atu identifika no explora fatin istóriku sira ne’ebé uluk gerrilleiru sira uza sai subar fatin.
“liuliu iha parte leste hanesan waibitai matebian atu konstrui fatin ruma no lariguto, postu ossu, munisípiu viqueque atu harii uma dame ida,” ministru tenik.
enkuantu setór turizmu iha parte oeste, sei halo programa ida naran ‘mambae coffee trails’.
“programa ne’e ho objetivu atu prezerva no konserva fatin istóriku rezistésnia no konserva kafé, partikulármente ba kafé lakuten ne’ebé iha ninian valór ekonómiku di’ak tebes iha merkadu,” governante ne’e esplika.
programa boa-governasaun no jestaun instituisionál ba médiu prazu ho alvu atu konstrui planu estratéjiku ne’ebé aprovadu, konfiansa governu no planu médiu prazu.
sub-programa boa-governasaun ho ninia atividade mak peskiza, planeamentu no dezenvolvimentu, inspesaun fiskalizasaun, auditoria, no koordena servisu korporativu.
programa investimentu maka atu deversifika ekonomika ba médiu prazu, ho ninia sub-programa mak regulamentasaun no kontrolu inklui inspensaun no monitorizasaun ba atividade ekonómika.
mtki nu’udar departementu governamentál ne’ebé responsável ba konsensaun, ezekusaun, koodenasaun, no avaliasaun ba polítika ne’ebé define no aprova hosi konsellu ministru iha área turizmu ba atividade ekonómika, komérsiál no industria.
primeiru-ministru, taur matan ruak, hamutuk ho vise primeira-ministra, armanda berta dos santos, sesta ne’e lansa livru estratéjia nasionál protesaun sosiál (enps) 2021 to’o 2030 hodi garante no asegura diretu fundamental sidadaun sira-nian.

enps 2021-2030 ne’e ho área intervensaun prioritária  12 no atividade prioritária 55, iha estrutura governasaun haree nivél polítiku sei envolve ministériu no instituisaun parseiru sosiál, sosiedade sivil no seluk tan.
programa sira ne’e maka hamenus ki’ak, habelar apoiu ba grupu vulneravel sira, hadi’a sistema tranferénsia sosiál osan nian.
aleinde ne’e, aumenta apoiu ba nutrisaun, fasilita asesu ba saúde no edukasaun, haforsa prevensaun no resposta ba dezastre sira, hadi’a no habelar seguransa sosiál ba traballadór sira, dezenvolve sistema seguransa sosiál kontributivu, dezenvolve institutu nasionál seguransa sosiál.
“atu asegura direitu no garante fundamentu tomak sidadaun hotu ni’an , ohin eventu ida ne’e ita pretende hodi halo lansamentu estratéjia  nasionàl protesaun sosiál  (enps) 2021-2030, hosi primeiru ministru taur matan ruak   hodi fó sai vizaun no misaun objetivu esratejiku iha área prioritária,” armanda berta dos santos, hateten, iha salaun city 8 manleu dili.
enps  2021-2030  nu’udar dokumentu estratéjiku dahuluk  kona-ba matéria ne’ebè mak dezenvolve protesaun sosiál liuhosi espansaun setór sosiál.
livru  enps aprovadu iha reuniaun konsellu ministru , iha loron 11 fulan-novembru tinan 202,  ne’ebé hetan apoiu hosi parseiru nasionál no internasionál liuhosi projetu action portugal ne’ebé finansia hosi ministra traballo solidareidade no seguransa social portugal no implementa hosi  organizasaun internasionál traballo (oit) iha timor -leste.
diretór jerál mssi, rui manuel exposto, reforsa ,lansamentu livru enps ne’e hakarak hamenus ki’ak hodi promove dame ba garante asesu saúde no seluk tan.
“ita iha misaun bo’ot  durante tinan 10, timor leste hakarak halakon ki’ak hodi promove dame garante asesu ba saúde edukasaun no servisu esensiál  sira seluk, garante kuidadu adekuadu ba labarik, ferik katuas no ema ho difisiénsia no projetu populasaun hodi hasoru risku sosiál vida dignu ba sidadaun timor-oan hotu hanesan vizaun estratéjia ita foti referensia,”nia hateten
hafoin lansamentu enps, mssi sei hari’i konsellu protesaun sosiál atu oinsá mak mobiliza rekursu sira hodi koordena servisu ho liña ministérial  para implementa enps  2021-2030.
prezidente komisaun a ne’ebé trata asuntu justisa no konstituisional, joaquim dos santos, hateten komisaun a seidauk simu inisiativa projetu-lei antí tráfiku umanu hodi bele hahú halo diskusaun.

 mp alega prizaun preventiva ba arguidu na’in-rua ne’ebé envolve kazu tráfiku umanu  
“entermu lei ita seidauk iha projetu-lei antí tráfiku umanu maibé iha ona inisiativa balun prepara hela, soké seidauk hatama mai parlamentu nasionál. ne’ebé, ita hein iha semana ida ka rua mai, tan ne’e seidauk mai iha ami nia meza,” prezidente komisaun ne’e hateten ba agência tatoli, iha parlamentu nasionál, tersa ne’e.
nia hatutan, projetu-lei ne’e la’ós inisiativa hosi komisaun a, maibé inisiativa bele mai hosi deputadu sira no governu. maibé daudaun iha ona inisiativa balun, nune’e komisaun hein de’it bainhira meza parlamentu nasionál baixa ka submisaun ona mak sei fó prioridade atu diskute.
“lei ne’e importante no nesesáriu duni atu bele diskute inisiativa lei ne’e tanba problema barak tráfiku umanu daudaun akontese liga ho mosu ajénsia ilegál bele estraga ita-nia sosiedade,” nia hateten.
mezmu nune’e, deputadu ne’e seidauk bele ko’alia substánsia lei no matéria sira atu introdús hodi haforsa liután ba kombate tráfiku umanu, tanba sei hein inisiativa tama ona iha pn no meza baixa ona mak tuir mekanizmu sei hahú diskute kle’an.
antes ne’e iha 2009 parlamentu nasionál ratifika ona konvensaun nasaun unida konta krime organizadu transnasionál.
 pcic detein suspeitu nain-tolu ba kazu tráfiku umanu
 prezidente repúblika, josé ramos horta, kuarta ne’e halo enkontru ho líderansa konfederasaun desportiva timor-leste (cdtl,sigla portugés), hodi kontinua enkoraja atu serbisu maka’as hamutuk ho governu hodi dezenvolve desportu.
biban ne’e, vise prezidente konfederasaun desportiva timor -leste (cdtl-sigla portugés), inosencio de araújo, informa sira nia parte sorumutuk ho prezidente repúblika hodi aprezenta papél ka servisu cdtl nian.
“prezidente repúblika enkoraja nafatin cdtl atu halo servisu di’ak liután no prezidente repúblika prontu kolabora ho cdtl hamutuk ho governu oinsá mak bele servisu hamutuk hodi lori desportu iha timor-leste ba oin,” vise prezidente cdtl, hateten iha palásiu prezidensiál, bairru-pite-dili, kuarta ne’e.
cdtl mós husu ba lider númeru ida iha timor – leste ne’e atu apoiu makas ba desportu bele lobi ho parte importante sira, nune’e bele sai patrosidór ba atividade desportu nian hodibele hatama reseita ba estadu no motiva atleta foinsae sira.
papél cdtl atu tau matan no haree ba federasaun desportiva hotu tanba be’e daudaun ekipa halo hela diagnóstika ida ba funsionamentu no administrasaun operasionál cdtl nian atubele mellora di’ak liu tan servisu hodi bele dezenvolve desportu iha nasaun ne’e.
federasaun ne’ebé hamahan-an iha cdtl hamutuk 48, kompostu atletizmu, aikido, basketból, badmintong, boxe, siklizmu, criket, corida da cavalho, futeból, halterofelizmu, judo, karate-do, kempo, motosiklizmu, natasaun, netball, silat, saling, ski, tiru, taekwondo, tenis kampo, tenis meza, voleiból, xadres, whusu, mhuathay, sepaktakraw, rama hana, hockey, andeból, teqball, roller no seluk tan.
  cdtl husu governu atu investe dezenvolvimentu desportu iha timor-leste
sekretária estadu igualdade inkluzaun (seii), maria dos rosário fátima correia, informa hosi fulan-janeiru to’o juñu ne’e munisípiu aileu rejistu kazu 20 maibé kazu violénsia domestika mak aas liu.

“hanesan iha aileu, sira hateten katak hosi fulan-janeiru to’o juñu ne’e rejistu kazu hamutuk 20 maibé kazu dominante mak kazu violénsia doméstika,” governante ne’e hateten ba jornalista sira, hafoin halo reuniaun ho komité diretiva spot light tinan ne’e, iha novo turismo, licidere, dili, tersa ne’e.
kazu ida-ne’e, nia dehan, bainhira halo vizita ba unidade ema vulnerável (vpu) iha munisípiu aileu, kazu hirak-ne’e sei iha prosesu nia-laran.
“se de’it mak hatene kazu ne’e tenke halo denúnsia ba iha vpu ka ministériu públiku,” nia dehan.
durante ne’e, nia parte hala’o vizita ba iha munisipiu sira no husu vpu sira katak kazu ne’ebé mak rejistu iha tinan ida-ne’e kompara ho tinan uluk sei nafatin katak kazu violénsia doméstika mak sei domina nafatin.
tuir nia, parlamentu nasionál (pn) aprova ona lei violénsia doméstika ho númeru 7/2010, iha loron tersa (03 maiu 2010), ho objetivu atu implementa medida ne’ebé efetivu atu prevene no promove direitu vítima sira-nian no apoiu vítima hosi violénsia doméstika, hala’o tuir estandar internasionál direitu umanu nian.
lei ne’e atu kria no haforsa mekanizmu ba prevensaun violénsia doméstika no promove direitu vítima no mós fó protesaun legál ba vítima sira.
obrigasaun hosi lei refere fó ba estadu atu prevene violénsia doméstika, inklui violénsia fíziku, seksuál, psikolójiku no ekonómia.
estadu mós hetan obrigasaun atu proteje no fó asisténsia ba vítima sira, ho intensaun atu proteje membru família hosi violénsia doméstika inklui violénsia hasoru espoza, eis espoza, oan sira, parente no ema seluk ne’ebé servisu iha uma laran (empregada).
entaun, nia dehan, liuhosi implementasaun spotlight ne’ebé hetan suporta hosi uniaun europeia fó apoia orsamentu ba iha programa spotlight hodi hala’o serbisu atu elamina violénsia kontra feto no labarik feto nomós komunidade lgbti iha nasaun.
“ita iha lei violénsia doméstika no kazu dominante kazu violensia domestika. tuir kedas violénsia seksuál no abuzu seksuál no kazu insestu. kazu insestu katak entre raan ho raan katak aman halo ba oan feto no tiun halo ba subriña, maun halo ba feton ka patrastu halo ba oan feto, no ida-ne’e mak durante ne’e akontese,” nia dehan.
koordenadór rezidente onu iha timor-leste, roy trivedy dehan, oras ne’e kazu violénsia doméstika kontinua buras tanba ne’e tenke hamutuk elimina violénsia kontra feto no labarik feto iha sosiedade.
“tenke elimina violénsia kontra feto no labarik feto, ema ho defisiénsia, ema hotu iha família no sosiedade liuhosi programa spotlight,” nia dehan.
 portavóz ekipa susesu, kandidatu prezidente repúblika númeru sorteiu 16, antónio da conceição “kalohan”, konsidera komisaun nasionál eleisaun (cne, sigla portugés) falla totál organiza eventu debate kandidatu prezidente repúblika períodu 2022 to’o 2027 na’in-16 ne’ebé hala’o transmisun direta hosi kanál gmn tv. 
“ha’u dehan cne falla totál organiza eventu debate kandidatura prezidente repúblika tinan ne’e,” reprezentate legál ekipa susesu kalohan hateten ba agência tatoli, hafoin ramata  partisipa  debate kandidatura pr sesaun dahuluk iha otél novu-turizmu, tersa ne’e.
 debate para dalan klaran, prezidente cne dehan normál
razaun falla, portavóz ekipa susesu kandidatu mariano assanami sabino lopes ne’e dehan tanba estadu timor-leste iha televizaun ho naran tvtl, maibé cne lakohi uza espasu ne’e ho razaun karun no laiha kualidade, nune’e uza fali tv privadu ne’ebé aat liután.
portavós ekipa susesu no atual sekretáriu jerál partidu demokrátiku (pd), antónio da conçeição “kalohan”. egas cristóvão
 “loloos ne’e  ita uza  rádiu televisaun timor-leste, empreza públika (rttl,e.p) ne’ebé mak ho fasilidade di’ak no asesu ba to’o iha foho ne’ebá  tanba liuhosi debate sira hanesan ne’e,  ita hakarak atu eduka sosiadade ita nian, hodi bele vota, maibe debate ne’e mosu erru barak razaun la hatene tanba sá maka gmn halo ida ne’e no ida ne’e ha’u konsidera hanesan erru bo’ot ida ne’ebé komete hosi cne,” ekipa susesu ne’e lamenta.
alende ne’e, nia konsidera cne inkapasidade organiza debate tanba haree ba mekanizmu ida konvida ema hotu, maibé ekipa susesu hosi kandidatu sira nian laiha fatin atu tuur.
nune’e, nia kompara, debate kandidatu prezidente repúblika iha tinan lima ba  kotuk di’ak liu tinan ne’e.
“tanba ita haree ba kualidade transmisaun atu fó ba públiku ne’e laiha pur kauza internet ne’e ita komprende, mas forma organiza debate ne’e aat tebes ne’ebé kapasidade cne kiak demais,” nia akresenta.
kona-bá pergunta sira, nia dehan kualidade pergunta ne’ebé mak  husu ba kandidatu  prezidente repúblika de’it mós barak liu mak husu fali kompeténsia ezekutivu ka governu nian.
“husu fali pergunta ne’ebé maka governu ninian papél ba fila-fali prezidente repúblika, prezidente repúblika  ne’e la’ós atu ko’alia kona-ba problema feto ninian, ha’u hanoin pergunta ne’e laiha fatin atu husu ba kandidatu prezidente repúblika sira,” atuál deputadu bankada pd ne’e kestiona.
cne mós la hatene  kontestualiza pergunta kona-bá mandatu prezidente repúblika nian ida agora, maibé husu fali pergunta sira hanesan fali ezame nasionál ba kandidatu sira.
“foti envelope tuun sa’e hanoin dehan kreatividade ida ne’e, mas la demostra kapasidade atu dehan katak prezidente repúblika, loloos husu tanba sa mak kandidata an ne’e ba atu halo saida iha situsaun ida agora nian ne’e. purtantu ha’u hanoin sira ne’ebé organiza ne’e mós la hatene prezidente repúblika ninian papél, mak buat  sai tiha hanesan ne’e,” nia sublina.
hataan kona-bá kestaun ne’e, vise prezidente cne, domingos barreto hateten, cne hili gmn tv halo tranzmisaun ba eventu ne’e la’ós cne fó de’it, maibé liuhosi prosesu.
“cne la indika gmn, maibé liuhosi konkursu ne’ebé nia maka manán, nune’e liuhosi prosesu legál no tuir rekezitu konkursu nian, ne’ebé cne la indika kompañia ida  mai atu halo transmizaun ida ne’e,” vise prezidente cne domingos barreito.
kona-bá finasiamentu gmn mak valór tun liu  ho montante $12.000, kompara ho rttl,e.p mai ho kustu tranzmisaun purvolta $26.500.
“haree ida ne’e mak cne fó ba gmn halo tranzmisaun,” nia akresenta.
maski nune’e, nia dehan cne la espera iha tranzmisaun ne’e mosu fallansu tékniku barak hodi fó impkatu ba populasaun sira atu asiste no akompaña debate ne’e.
“ami mos lamentavel ho fallansu tékniku ne’e, tanba   la transmite ho didi’ak , hanesan ita agora ita haree daudaun ne’e, ne’ebe ha’u hanoin ida ne’e tékniku iha sira (gmn) ninian responsavél, cne la tama ba ne’ebá, hanesan sira dehan iha kestaun internet, ita tenta haree took tuir mai buat sira ne’e la’o di’ak fali ka lae,”  vise prezidente cne  mós lamenta.
 pergunta debate públiku ba kandidatu pr sei fahe ba sesaun tolu
prezidente institutu defeza direitu labarik (iddl), dinorah granandeiro, hatete iddl laiha baze legál hodi haruka labarik sira ne’ebé faan sasán iha dalan ninin atu fila ba sira-nia família.

“ami hakarak foti labarik sira iha dalan ninin atu lori fila ba nia família sira maibé difikuldade ida mak laiha lei ida espisífiku entaun kria mós polémika iha sosiedade nia leet. ita lakohi katak ita kombate mak labarik sira-nia involvimentu traballu infantil no faan sasán,” dinorah granadeiro hateten ba agência tatoli, hafoin simu pose hosi governu, iha salaun mssi, caicoli, dili, tersa ne’e.
kauza hosi labarik sira-ne’ebé mak iha dalan ninin tanba liuhosi avaliasaun mak kondisaun ekonómia ladún iha rendimentu ne’ebé mak di’ak atu bele sustenta ninia família.
atu kombate kestaun ne’e la’ós iddl nian de’it maibé parte hotu-hotu nia responsabilidade atu oinsá mak bele hasai labarik sira hosi estrada.
maibé ho estabelesementu iddl ne’e bele halo kampaña makaas liután hodi fó hanoin ba inan-aman sira atu inan-aman iha konsiénisa no labele kontinua uza labarik sira servisu iha dalan ninin hod hakonu família nia nesesidade uma laran.
“maibé ami esforsu ne’ebé mak mai halo mak ezbosu lei liga ho traballu infantil ne’e agora daudaun ami servisu hamutuk ho traballu infantil iha ona parte relevante nia meza, maibé to’o agora seidauk iha resposta. seluk mak iha tempu badak lei protesaun labarik no joven perigu bele ein vigór tanba lei rua ne’e mak bele fó espasu mai ami atu iddl bele halo servisu di’ak liután,”  nia dehan.
dadus ne’ebé iddl rejsitu mak labarik hamutuk l200-resin ne’ebé mak faan iha dalan ninin no mairória mai hosi oé-cusse.
 parlamentu nasionál haruka ona proposta lei númeru 35/v(4a) orsamentu jerál estadu (oje) 2022 ho montante billaun $2,1, ba prezidente repúblika, francisco guterres ‘lú-olo’. 
“proposta oje 2022, ohin dader, ha’u haruka ona ba prezidente repúblika. tuir kompeténsia xefe estadu nia ho prazu loron 30 atu halo promulga ou veta, karik liu ne’e kompeténsia hosi prezidente repúblika,” prezidente parlamentu nasionál, deputadu aniceto longuinhos guterres lopes, informa ba governu liuhosi ministériu koordenadór asuntu ekonómiku (mkae), sesta ne’e (17/12/2021), tuir loloos realiza selebrasaun akordu investimentu espesiál ho empreza pelican pradise, maibé serimónia ne’e adia ba fali 10 janeiru 2022.

 pelican paradise preokupa seidauk iha akordu investimentu afeta ba planu 
“ami espera problema internál governu bele rezolvidu tuir data no orariu ne’ebé fó ona. nune’e loron fiksu ba asina akordu investimentu ne’e sei hala’o fali iha 10 janeiru 2022 bazei ba gaarantia ne’ebé fó ona.,” prezidente pelican paradise group, edward ong, hateten liuhosi nota imprensa ne’ebé agência tatoli asesu, sábadu ne’e.
prezidente pelican paradise group haktuir, iha 16 dezembru 2021, rezolusaun númeru 133/2021 ne’ebé kontein akordu investimentu espesiál no nia anexu publika iha jornal repúblika.
tanba ne’e, iha 16 dezembru 2021 ne’e mós pelican paradise simu konvite formál ba serimónia asina akordu investimentu espesiál ne’ebé sei hala’o iha 17 dezembru 2021.
“pelican paradise iha 17 dezembru 2021, hetan informasaun hosi ministru koordenadór asuntu ekonómiku, joaquim amaral, iha sala enkontru mkae bainhira hein hela serimónia asinatura hahú. katak, parte balun husi akordu investimentu espesiál de’it mak agora bele asina. esplikasaun ne’ebé fó katak ministru justisa hakarak aumenta klauzula foun ba anexu maske antes ne’e asuntu refere la diskute ka publika iha rezolusaun 133/2021,” edward ong esplika.
nia hatutan, rona tiha ne’e, pelican paradise la simu pedidu ne’ebé hala’o iha tempu asinatura ne’e, tanba ne’e simplesmente hatudu má-fé absoluta, la profisionál no etis atu husu mudansa ne’ebé seidauk diskute iha dezisaun formál governu 133/2021 iha tempu atu asina daudauk ona.
“pelican paradise ho respeitu hakarak kumpre rezolusaun governu 13/2021 ne’ebé publika ona. pelican paradise aseita ona akordu mudansa ka alterasaun ne’ebé husu hosi konsellu ministru no la husu hodi halo mudansa tan. tantu governu no pelican paradise halo ona konfirmasaun eskrita katak akordu investimentu espesiál ho anexu hetan ona aseitasaun hosi parte rua, nune’e prontu hodi ba asina bazea ba konfirmasaun hosi parte rua ne’e mak publika rezolusaun 133/2021,” nia dehan.
nune’e, iha loron hanesan (17/12), ministru prezidénsia konsellu ministru, fidelis manuel leite magalhães no ministru koordenadór joaquim amaral fó garantia ba pelican paradise, katak ida ne’e problema internál governu ne’ebé bele rezolve, maibé labele rezolve iha loron ne’e kedas tanba primeiru-ministru (pm), taur matan ruak, nia kondisaun saúde ladi’ak.
“ministru fidelis ho ministru joaquim fó garante katak asuntu ne’e sei rezolvidu iha 22 dezembru 2021 no sei laiha alterasaun ka mudansa adisionál ba rezolusaun 133/2021 ne’ebé publika ona. pelican paradise dezepsionada ho rezultadu ida-ne’e, depois de konkorda ona mudansa sira-ne’ebé governu husu hodi husu de’it alterasaun adisionál ne’ebé la diskute iha momentu asina akordu,” nia afirma.
maske nune’e, pelican paradise simu garante ne’ebé fó hosi ministru fidelis no joaquim amaral hodi nafatin iha komprimisu ba projetu ne’ebé dezenvolve ona ho entusiasmu husi pelican paradise.
entretantu, akordu investimentu espesiál ne’e atubele fasilita halo kontratu ho kompañia seluk hodi hamutuk halo investimentu faze dahuluk ba konstrusaun otél, apartamentu no rezidénsia hamutuk unidade 287 ho estandarte fitun-lima, ho kustu obra hamutuk millaun $100.
àrea dezenvolvimentu turistiku sei harii iha rai ektare 558, iha zona entre tasi-tolu no tibar, ne’ebé sei inklui unidade otelária, kampu golf, lote rezidensiál, sentru dezenvolvimentu ba joven sira, eskola internasionál ida, ospitál ida no sentru komersiál.
dezenvolvimentu ne’e sei permite kriasaun kampu traballu ba ema 1.500 iha faze konstrusaun no 1.300 kampu traballu permanente hafoin konstrusaun no reflorestasaun projetu.
notísia relevante governu reajusta dokumentu legál molok selebra akordu investimentu pelican paradise
sekretariadu tékniku adminitrasaun eleitorál (stae), sesta ne’e, distribui ona materiál ba eleisaun prezidensiál 2022 ba munisípiu sira iha timor-leste inklui rejiaun administrativa espesiál oé-cusse ambeno (raeoa).

“agora ita distribui ona materiál sensitivu no naun sensitivu ba eleisaun prezidensiál 2022 ba munisípiu sira no mós ba oé-cusse tanba ró mós preparadu ona no hein atu tula. maibé husu ba autoridade lokál sira tenke tau responsabilidade, nune’e materiál hirak-ne’e seguru bainhira to’o munisípiu, nune’e iha loron 19 marsu hodi bele halo eleisaun,” diretór jerál stae, acilino manuel branco, informa ba jornalista sira iha resintu stae, sesta ne’e.
bainhira to’o iha munisípiu, stae hein katak situasaun seguru nafatin no asegura materiál bele to’o iha munisípiu, tanba to’o ona iha momentu importante hodi stae halo distribuisaun materiál ne’e.
“bulletin votu ne’ebé mak prodús hamutuk livru  19.462 ne’e, iha totál buletin votu hamutuk  963.600,” nia informa.
transporte ne’ebé atu tula materiál eleisaun ne’e apoiu hosi patrimoniu estadu no viatura estadu hotu iha nível nasionál no munisípiu sira hamutuk karreta unidade 400 mak sei transporta hodi lori to’o ba iha sentru votasaun.
tuir nia, daudaun ne’e materiál eleisaun ne’e sei transporta ba stae munisípál sira iha territoriu laran, no tuir planu materiál hirak ne’e sei transporta ba kada sentru votasaun iha loron 18 marsu 2022. 
prezidente komisaun nasionál eleisaun (cne-sigla portugés), josé agostinho da costa belo, hateten prosesu eleisaun atu la’o di’ak presiza iha nia kualidade mak servisu hamutuk ho parte hotu-hotu.
“ohin tama prosesu buletin votu distribui munisípiu ne’ebé seguru no asegura ho di’ak liután to’o iha munisípiu sira, tanba ita iha seguransa hanesan pntl munisipál sira mós akompaña materiál ne’e,” nia dehan.
ministru administrasaun estatál (mae), miguel pereira de carvalho, hateten distribuisaun materiál sensitivu no naun sensitivu ba munisípiu sira-ne’e sai hanesan loron importante tanba nune’e sidadaun hotu-hotu bele ezerse ida-idak nia direitu votu.
“ohin loron importante tanba loron ida-ne’ebé ita distribui, ita atu distribui materiál ba munisípiu sira hodi bele halo eleisaun ne’ebé akontese iha loron 19 marsu. maibé iha distribuisaun ne’e, ita laiha dúvida tanba ita iha pntl ne’ebé preparadu ona atu asegura ita-nia materiál ne’ebé sei distribui ne’e,” nia dehan.
komandante jerál polísia nasionál timor-leste (pntl), komisáriu faustino da costa, husu nafatin ba seguransa sira atu nafatin asegura materiál to’o iha fatin no fiar katak sei la akontese asidente ki’ik-oan sira.
“ita hotu hatene katak asesu ba dalan no transporte tenke garante katak materiál sensitivu no naun sensitivu to’o iha sentru votasaun laiha impedimentu ruma no ho razaun dehan ne’e dezastre no laiha razaun ida mak dehan sasán tarde, tanba asesu ba dalan ladi’ak maibé tenke garante to’o ho oras no tempu ne’ebé mak iha,” nia dehan.
komisáriu nafatin alerta katak sé de’it no bainhira de’it atu hanoin estraga materiál iha sentru no estasaun sira no garante seguru no asegura iha oras 24 nia-laran.
stae mós entrega materiál sensitivu no naun sensitivu ba diplomata sira ba diáspora nian hanesan austrália, portugal, irlandia, inglaterra no korea.
autoridade nasionál petróleu no minerál (anpm) daudaun ne’e hein hela relatóriu hosi empreza australiana, santos limited relasiona ho produsaun mina iha kampu petrolíferu bayu-undan.
bainhira laiha produsaun mina, tuir projesaun kampu petrolífera ne’e sei desmantela iha tinan 2022, maibé daudaun empreza santos halo hela atividade perfurasaun iha posu tolu ho investimentu millaun $235, ne’ebé sei extende tan durasaun kampu, maibé bainhira kampu ne’e laiha ona produsaun no desmantela, tuir planu sei iha alternativa atu nafatin hetan reseita.
“dadaun ne’e anpm iha planu ida naran carbon capture and storage (ccs) atu utiliza kampu bayu-undan bainhira mina maran ona, ita injeta fali diósidu karbonu (co2) ba iha rezervatóriu, nune’e hetan rendimentu hosi ne’ebá,” prezidente anpm, florentino soares ferreira, hateten ba agência tatoli, iha ninia knaar fatin, edifísiu ministériu finansa, aitarak-laran, kinta ne’e.
inisiativa ne’e tanba anpm haree ba mudansa globál, ne’ebé kuaze país ho produsaun mina boot iha mundu halo tranzisaun enerjétika ho hanoin atu redús emisaun c02 iha atmósferu no fó reseitas ba estadu.
“bainhira produsaun mina to’o tinan 2024 to’o 2025, bele dehan sei desmantela iha tempu ne’ebá, maibé antes ne’e bazeia ba kalendáriu tuan iha tinan 2022. foin lalais deskobre tiha mina, imposível atu desmantela agora, ne’ebé di’ak ba ita no dadaun ne’e iha ona planu ba oin bayu-undan ita nafatin hetan osan liuhosi projetu carbon capture and storage,” nia akresenta.
nune’e, bainhira kampu desmantela sei utiliza fasilidade balun hodi halo injensaun ba co2.
“iha kampu gás lubuk ida iha austrália ne’ebé kompozisaun c02  boot tebes no kampu sira presiza tratamentu ba c02, entaun austrália lakohi atu halo emisaun maka’as, tanba ne’e timor-leste fó alternativa ida hodi halo injesaun iha bayu-undan tanba ninia rezervatóriu di’ak,” prezidente anpm esklarese.
dadaun ne’e iha ona diskusaun entre anpm no empreza rasik, tanba planu sira tenki hatuur iha dokumentu hanesan akordu ida, nune’e bele investe pur volta biliaun $1,2 ba atividade desmantelamentu.
antes ne’e, iha loron 13 setembru 2021, anpm no empreza santos asina nota entendimentu ba projetu ccs iha kampu bayu-undan bainhira produsaun hotu.
 anpm-santos asina entendimentu kaptura no armazena karbonu iha bayu-undan
seremónia asinatura ne’e realiza via virtuál entre prezidente anpm, florentino  soares ferreira no diretór ezekutivu santos kevin gallagher.
entendimentu ne’e atu foka liu hatuur enkuadramentu hosi parte rua hodi loke diskusaun, nune’e prepara bayu-undan ba projetu ccs.
entendimentu ne’e hatuur katak empreza santos bele utiliza kampu bayu-undan hodi injeta pur volta tonelada millaun 10 kada tinan hosi c02.
“ne’e boot tebes iha mundu, bainhira ita asegura país barak hakfodak tanba timór hanesan país kiik ida maibé iha kompromisu ba enerjia karbon atu hamenus c02 iha atmósferu ho tonelada millaun 10 kada tinan. entaun ida ne’e halo ita-nia imajen katak maski ita-nia emisaun la boot kompara ho país seluk iha mundu, maibé ita iha komprimisu sira hanesan ne’e,” florentino tenik.
nune’e mós, santos hanesan operadór ba bayu-undan sei haree hamutuk ho anpm kona-ba kualidade rezervatóriu kampu petrolífera hodi rai co2 no explora enkuadramentu tékniku no komersiál ba projetu ccs ne’e rasik.
ccs hanesan teknolojia atu kaptura no armazena karbonu iha rai-laran, ne’ebé konsidera hanesan esforsu ne’ebé halo atu halo redusaun emisaun co2 iha atmosferu no hosi kampu gás balun ne’ebé iha kontíudu co2 barak tebes.
inisiativa ne’e nu’udar esforsu ne’ebé anpm halo atu kontinua fó sustentabilidade ba reseita hosi indústria petrolífera no integra timor-leste iha redusaun co2 iha mundu, maski hanesan país kiik.
produsaun mina iha kampu bayu-undan iha tinan ikus menus
tuir prezidente anpm, florentino soares ferreira, produsaun iha kampu petrolífera bayu-undan hahú menus iha tinan 2019 to’o 2020, ne’ebé produsaun tun pur volta 18.000 barril ba petróleu brutu no produsaun gás tun ba millaun 400 kada loron.
produsaun tun tanba kampu ne’e prodús ona durante tinan 16 to’o 17, ne’ebé hahú produsaun hosi 2004.
“timor-leste nia rekursu renovável sira, dahuluk sa’e maka’as maibé bainhira produsaun barak, tenke tun ka iha diminuisaun naturál ba iha kampu ne’e, ne’ebé labele evita, to’o tempu nia maran ona entaun ita bele desmantela,” nia tenik.
nune’e, iha agostu 2020 empreza santos hatama proposta ida atu halo perfurasaun ba postu tolu, ne’ebé momentu ne’ebá hatudu kampu hahú hatudu diminuisaun produsaun.
“ita-nia rejime difísil oituan, tanba kampu ne’ebé prodús bainhira empreza sira fura atu hetan ka la hetan ita selu nafatin sira, entaun ida-ne’e susar, maibé iha momentu ne’ebá ita konsege halo ezersísiu no avaliasaun ikus mai fó mai ita katak bainhira posu tolu ne’e maran hotu, estadu la lakon buat ida, entaun ita foti desizaun atu halo perfurasaun no hahú perfurasaun posu dahuluk iha maiu 2021, posu daruak iha fulan-juñu hetan no posu datoluk mós hetan mina,” nia dehan.
produsaun iha posu tolu di’ak
produsaun posu tolu iha bayu-undan iha aumentu, ne’ebé produsaun uluk 18.000 barril kada loron bele to’o 30.000 barril kada loron, enkuantu produsaun gas sa’e, ne’ebé uluk millaun 400 ccf kada loron agora sai ba millaun 650 ccf kada loron.
“hosi ida-ne’e ita bele haree katak ho presu mina ne’ebé sa’e, normalmente empreza sira selu ita hosi inísiu tinan, hafoin sira halo projesaun presu mina no kuandu sira fa’an hotu mak liu sira aumenta tan osan ne’e mai, sé fa’an menus, sira halo over payment mai ita no ita mak tenki selu fali sira tanba ne’e akontese iha ita-nia rejime,” prezidente anpm esplika.
 perfurasaun mina-matan dahuluk kampu bayu-undan la’o ho susesu
nune’e, anpm iha esperansa empreza bele halo projesaun di’ak, nune’e bele hetan reseita hosi produsaun tanba haree mós ba presu mina iha merkadu.
“ha’u labele dehan hatama reseita hira, maibé bainhira empreza hatama projesaun pagamentu ba tinan ida ka trimestre rua ka tolu, hafoin ita bele hatene maibé daudaun ne’e bele dehan iha aumentu maka’as tanba posu tolu ne’ebé ita fura ikus hetan aumentu produsaun,” nia dehan.
santos atualmente iha partisipasaun 43,4% hanesan operadór iha kampu bayu-undan, sk e&s (25%), inpex (11,4%), eni (11%), jera (6,1%), tokyo gas (3,1).
durante ne’e, projetu bayu-undan kontribui ona reseita no finansia despeza estadu, ne’ebé akumula iha fundu petrolíferu.
kandidatu prezidente repúblika ba periódu 2022-2027 ho númeru sorteiru 16, mariano assanami sabino lopes, kinta ne’e, la hala’o atividade kampaña hodi dignifika veteranu no fó onra ba éroi sira iha luta ba libertasaun nasionál.
atividade kampaña eleitorál ne’e kansela tanba estadu timor-leste deside iha 03 marsu hanesan loron nasionál veteranu.

sekretáriu jerál pd, antonio da conceição, deklara liuhosi konferénsia imprensa ba jornalista sira katak kandidatu prezidente repúblika ba periódu 2022-2027 ho númeru sorteiru 16, mariano assanami sabino lopes la hala’o atividade kampaña eleitorál. nelson da seousa.
“iha loron ida ohin kandidatu pr assanami laiha atividade kampaña iha munisípiu hotu inklui raeoa tanba loron ohin dedikadu loron veteranu sira-ne’ebé luta ba indepedénsia timor-leste nian. nune’e, asanami hakarak diginifika veteranu hotu no fó onra ba erói iha luta libertasaun nasionál,” sekretáriu jerál pd, antonio da conceição, hateten liuhosi konferénsia imprensa ba jornalista sira, iha sede pd, colmera, dili, kinta ne’e.
pd oferese assanami nu’udar kandidatu nasionál hakarak hakruuk ba veteranu hotu no dignifika erói hotu ninia sakrifísiu iha luta libertasaun, no iha loron nasionál ne’e kandidatura fó onra atu bele ba unidade nasionál hodi hametin situasaun sira-ne’ebé durante ne’e povu hotu halerik.
loron ohin, nia hateten, kandidatu prezidente repúblika períodu 2022-2027 mariano assanami sabino lopes ho ekipa sei ba presta omenajén iha jardim dos herois metinaro.
“presta omenajen ne’e, lori espíritu sira-ne’ebé mate ba ninia kandidatura hodi lori fila-fali estabilidade ba rai ida-ne’e, ne’ebé kandidatura tau mós ninia lema ‘hakarak timor-leste ida fraternu, unidu no solidáriu’ no solidariedade ida-ne’e manifesta mós mai ita importante tebes bainhira dignifika éroi no veteranu sira,” nia dehan.
nune’e, nia dehan, jerasaun foun bele tane istória luta no sira-ne’ebé sei moris ninia mehi ne’ebé halo ona ba rai ida-ne’e no hakarak hatutan mehi hirak ne’e liuhosi ninia kandidatura.
hanesan jerasaun kontinuador, kalohan husu daudaun ne’e iha periódu kampaña nia laran veteranu sira la’o nankari iha territóriu hodi partisipa atu bele fó hanoin no hamutuk fó liman ba malu.
tuir oráriu kampaña kandidatu pr, mariano assanami sabino lopes, hala’o abertura kampaña iha loron 02 marsu 2022 iha munisípiu aileu, no tuir planu iha loron daruak (kinta, 03 marsu) sei hala’o kampaña públiku iha kampu futebol gleno-ermera iha tuku 14h00-18h00 maibé sei la realiza.
tuir kalendáriu hosi sekretáriadu tékniku administrasaun eleitorál (stae), kampaña eleitorál hahú iha loron 02-16 marsu no eleisaun sei hala’o iha 19 marsu 2022.
kandidatu indepedente prezidente repúblika periódu 2022-2027 ho númeru sorteiu 15, felisberto araújo duarte, tersa ne’e kansela atividade kampaña iha rejiaun administrativu espesiál oé-cusse ambeno (raeoa).

“ohin ami atu ba maibé dook, nune’e deside la ba tanba ita hanesan kandidatu indepedente sukat rekursu ne’ebé iha. maibé atu kobre atividade efikás liu mak ekipa ida iha oé-cusse rasik antes ne’e fahe ona pamfletu no ami atu dezloka ba mós fahe pamfleitu, ne’ebé hanesan de’it,” felisberto araújo duarte hateten ba agéncia tatoli, liuhosi telefónika.
maibé, nia dehan, nia parte sei hala’o de’it konferénsia imprensa iha dili ba mídia sira hodi informa kona-ba kansela atividade kampaña eleitorál ne’e ba komisaun nasionál eleisaun (cne, silgá portugés).
tuir oráriu, kandidatu prezidente repúblika felisberto araújo ho lema “timor-leste prósperu ho esforsu jerasaun foun” sei hala’o kampaña iha tersa (08/03) iha oé-cusse vila, postu administrativu pante macassar, ho tipu kampaña fahe pamfletu.
tuir kalendáriu hosi sekretáriadu tékniku administrasaun eleitorál (stae), kampaña eleitorál ba kandidatu prezidente repúblika na’in-16 ne’e hahú iha loron 02 marsu 2022 no sei ramata iha 16 marsu, no eleisaun prezidensiál ne’e sei realiza iha 19 marsu 2022.
autoridade suku macadique, postu adiministrativu uatulari, munisípiu viqueque hato’o proposta ba ministériu administrasaun estatál (mae) atu aumenta suku tolu tanba populasaun barak liu.
“ami  planu hakarak suku macadique aumenta ba suku tolu, ami-nia  proposta hato’o ona ba mae tanba sira maka bele deside no tetu ami-nia proposta.  ami-nia populasaun ho númeru boot, ho razaun sira-ne’e maka motiva ami hakarak tau tan suku tolu hodi habelar prosesu dezenvolvimentu ba komunidade sira-nia le’et. bainhira nafatin mantein ho suku ida de’it, populasaun barak no dezenvolvimentu susar,” xefe suku macadique, afonso dos reis, informa ba agência tatoli, iha suku macadique, sesta ne’e.
 natar ektare 200 iha macadique abandonadu
tuir afonso dos reis, razaun seluk atu aumenta suku hodi komunidade bele sai benefisiáriu ba programa governu hanesan uma kbiit laek (ukl) no seluk tan.
“ami submete hotu ona dadus forma suku tolu ba ministériu relevante no posibilidade suku macadique bele susesu. ami mós simu ona informasaun hosi ministériu katak suku macadique iha posiblidade bele forma suku tolu. ami la ezije ministériu, maibé ami-nia pedidu bá ona meza ministériu hodi foti dezisaun ba ami-nia pedidu, nune’e bele realiza iha tinan 2023,” nia tenik.
suku macadique sei fahe ba macadique de cima, macadique de baixo no macadique-uaitame, ne’ebé suku ida kompostu hosi aldeia neen, seluk hitu no ida tan ualu.
“ami fahe ona suku  rua iha parte tasi. ami tau iha debu-isi iha foho baliza entre postu quelecai no postu ossu,” nia akresenta.
nune’e, kolokasaun populasaun ba suku sira loos hotu ona no populasaun sira hein de’it bainhira maka mae bele deside suku macadique ninia pedidu.
suku macadique ho totál aldeia hamutuk 21, kompostu hosi edemumo, kaidaualata, gomi-uro, macadique, kaidaualari, namanei, bubulaku, liacaiua, betulari, lutugia, daralari, lacarate, lau-uma, ossolari, koquilako, mata-dalan, queturai, luru-boru, boru-bai, digamasi no bubulita.
suku ne’e ho totál populasaun 7.482 hosi uma-kain hamutuk 1.773, kompostu hosi mane 3.852 no feto 3.630.
ajénsia dezenvolvimentu nasionál (adn) ko’a ona orsamentu ba programa projetu komunitária ne’ebé halo reabilitasaun ba eskola ensinu báziku sentrál (ebc, sigla portugés) 30 agostu, comoro, hamutuk 8% hosi totál alokasaun $31.000.
diretór eskola ebc 30 agostu, filomeno salsinha, hateten, daudaun ne’e governu hasoru difikuladade ho orsamentu, tanba ne’e maka prosesu reabilitasaun ne’e paradu. prosesu reabilitasaun ba segunda faze paradu kedan hosi eleisaun prezidensiál primeira ronda to’o agora. maibé parte eskola kontinua ezije ba ministériu edukasaun juventude no desportu (mejd) maka foin lalais ne’e orsamentu reabilitasaun segunda faze ba eskola ne’e konsege iha alokasaun.
“ha’u sisi sira maka’as maka horiseik ita-nia osan reabilitasaun ba segunda faze ne’e sira konsege transfere ona, maibé la hatene eskola seluk iha dili laran ne’e simu hotu ona ka seidauk, ha’u la hatene,” diretór informa ba agência tatoli, iha comoro, kinta ne’e.
 eskola 197 asina ona kontratu projetu komunitáriu hadi’a eskola
prosesu reabilitasaun eskola ne’e rasik hosi faze primeiru konsege atinje ona 30%, maibé atu kontinua tan ba faze daruak ne’e maka paradu kuaze fulan-tolu kedan.
“tuir planu governu nian, prosesu reabilitasaun ne’e tenke finaliza iha fulan-neen maibé agora la tuir ona oráriu tamba atu tama ona jullu,” nia akresenta.
iha fatin ketak, koodenadora eskola ensinu báziku filiál (ebf) duque de caxias bemori, eliza martins relata katak sira-nia prosesu reabilitasaun paradu totál no to’o agora foin maka atinje 15% de’it.
“iha edifísiu ida no sala aula tolu foin maka tau besi seidauk taka kalen maibé paradu to’o agora tanba osan laiha. ami seidauk hetan informasaun bainhira maka bele kontinua fali prosesu reabilitasaun ne’e, tanba hosi sentrál mak hatene ne’ebé ami iha filiál ne’e hein de’it,” nia tenik.
ministru obra públika (mop), salvador eugênio soares dos reis pires, partilla progresu serbisu iha área infraestrutura hanesan estrada, ponte, eletrisidade no bee-moos iha munisípiu manufahi durante diálogu komunitáriu.
tuir ministru, durante ezekusaun projetu ne’ebé ninia orsamentu alokadu iha fundu infraestrutura hasoru burokrasia, ne’ebé kada projetu iha interdependénsia ba malu, tanba ne’e dever mop halo estudu no dezeñu estrada sira ne’ebé planeadu, hafoin haruka ba ajénsia dezenvolvimentu nasionál (adn) hodi halo verifikasaun.
“hafoin verifika sei lori ba konsellu administrasaun fundu infraestrutura (kafi), ne’ebé lidera hosi vise primeiru-ministru no ministru planu no ordenamentu, josé maria dos reis, ho membru konsellu hodi aprova, hafoin ne’e komisaun nasionál aprovizionamentu (cna, sigla portugés) loke konkursu,” ministru salvador hateten iha ámbitu diálogu komunitáriu, iha salaun administrasaun manufahi, segunda ne’e.
 tinan ne’e, mop kontinua prioritiza reabilitasaun estrada no ponte
projetu estrada no ponte iha munisípiu manufahi, iha balun mak daudaun ne’e iha prosesu verifikasaun adn, nune’e bainhira ramata sei lori ba kafi hodi hetan aprovasaun no  kontinua ba cna hodi loke konkursu, ne’ebé bainhira hetan ona manán-na’in mak sei enkamiña ba mop hodi ezekuta.
progresu estrada iha kategoria fundu infrastrutura ba estrada nasionál, diresaun aituto-betano kilómetru 37,25 kompleta ona hosi kilómetu 51,96, no kilómetru 10 trosu same luak-betano inklui ona ba planu 2021, ba estudu viabilidade no dezeñu detallu, ne’ebé daudaun ne iha ona verifikasaun adn.
enkuantu, trosu aiassa-cassa kilómetru 24,37 sei tau ba estudu tinan tuir mai, trosu natarbora-betano kilómetru 48,13, enkuantu hosi totál kilómetru 7,5 inklui ona ba planu estudu viabilidade no dezeñu detaladu iha tinan ne’e no daudun iha ona prosesu verifikasaun adn,  kilómetru 40,63 sei tau ba estudu iha tinan tuir mai.
kategoria estrada munisipál, kompostu hosi trosu turiskai-alas kilómetru 38k no trosu wedauberek-alas kilómetru 21 daudaun iha prosesu verifikasaun finál report hosi and, trosu dotik-fatuberliu-alas kilómetru 16,25 enkaixa ona ba planu 2021 ba estudu viabilidade no dezeñu detalladu.
kategoria ponte, iha ponte tutuluro, trosu same fahi-nehan metru 200, daudaun iha prosesu verifikasaun finál hosi adn.
reabilitasaun estrada tinan 2021
kategoria reabilitasaun estrada, kompostu hosi manutensaun períodika ho totál kilómetru 28,2 no kategoria manutensaun rutina kilómetru 45,65.
kategoria projetu 143 munisípiu manufahi, iha projeitu rua mak iha ona kontratu hosi governu anteriór no projeitu ida mak seidauk iha kontratu.
“proposta hosi aldeia, suku, postu no munisípiu, tékniku sira kontinua rejista  no ajusta ho planu tinan-15 hosi diresaun ne’ebé establese ona,” ministru akresenta.
estudu viabilidade no dezeñu detallu ba konstrusaun ponte foun mota kaboska bemetan betano ne’ebé inklui iha livru 3a 2021, bazeia ba rezultada verifikasaun hosi adn finál ona no hetan ona aprovasaun hosi kafi, sei kontinua submete ba cna hodi hala’o prosesu aprovizionamentu.
liga ho projetu manutensaun ne’ebé mensiona livru 3b 2021, roads maintenance section jct. aituto-same-betano kilómetru 23, ninia progressu konkursu hosi dna, manutensaun estrada urbana same kilómetru 40 (multy year), ninia progressu konkursu mós iha hosi dna.
projetu eletrisidade
kona-ba preokupasaun eletrisidade, ministru esplika, polítika viii governu mak finaliza projetu eletrifikasaun iha dezembru 2023 ba suku 76 ne’ebé seidauk asesu eletrisidade, tanba ne’e daudaun ne’e eletricidade de timor-leste, empreza públika (edtl, e.p) kontinua halo esforsu hodi lansa projetu eletrifikasaun, ne’ebé iha munisípiu manufahi lansa ona iha suku balun, enkuantu fatin seluk iha munisípiu ne’e sei tuir mai.
 mop no edtl, e.p hatuur ai-riin eletrisidade iha suku tutuluro manufahi
projetu eletrifikasaun nasionál pakote 34 daudaun ninia prosesu finalizasaun kontratu ba manan-na’in sira, ne’ebé sei implementa iha postu alas, same, turiskai, ho ninia trosu sira mak tateker-weberek, enkuantu instalasaun foun iha alas, letefoho-rotutu ne’ebé lansa tiha ona iha 2021 konstrusaun hahú hela.
postu same fatin balun ne’ebé lansa ona mak daisua-grotu, grotu-atemua-mindelu, dermana suku liurai, tohu-betano to’o otorita, transfemuda, tane no sesurai, kasa, holarua to’o datina, karbulau, erluli, luak, ailok laran-turun, tatekar to’o kledik, kerin tetuk, tiran no fatuberliu, dotik to’o alas.
“ida-ne’e maka pakote 34 ne’ebé konklui iha tinan 2021, ne’ebé ninia prosesu kontratasaun la’o hela,” ministru tenik.
foin lalais edtl, e.p fó sai lista iha prosesu konkursu mak kompostu hosi postu turiskai, fatuberliu, alas no same vila, iha troxu mak, suku liurai-orana ne’e instalsaun foun iha turiskai, fatukahi-klakuk instalasaun foun iha fatuberliu, alas vila suku aituha instalasaun foun iha alas, suku same vila, fatuk nehan-falitehu, nomós eskola vokasionál nú-laran.
“restante ne’ebé seidauk halo konkursu, ha’u ko’lia ho prezidente edtl, e.p katak sira halo hela levantamentu dadus no planeia iha tempu badak fó sai tarde liu mak marsu 2022, atu nune’e bele konklui liña eletrisidade sira ba suku sira ne’ebé seidauk asesu,” governante ne’e dehan.
enkuantu, hein liña eletrisidade sira, mop no edtl, e.p iha programa eletrifikasaun rurál ne’ebé iha tinan 2019 implementa ho orsamentu $1.000-resin, ne’ebé uma-kain iha postu rua mak hakarak sai benefisiáriu tinan ne’e ba solar panel hodi hein instalasaun fiksu eletrisdidade.
uma-kain ne’ebé hakarak tama programa ne’e mak hanesan same-fatuberli, klakuk iha aldeia tolu, aldeia tiru uma-kain-sia, lalu uma-kain 20, nanaer 23, same villa, holarua iha aldeia tolu mak aldeia anelumu uma-kain 41, balaro uma-kain 25, deonau uma-kain 27.
aliende ne’e, ministru partilla informasaun ba partisipante kona-ba planu mestri ba projetu bee-moos inklui munisípiu manufahi, inklui atendimentu institutu jestaun ekipamentu (ige, sigla portugés) iha área afetadu dezastre naturál no loke estrada foun hodi fasilita movimentasaun komunidade.
prezidente repúblika (pr), josé ramos horta, veta dekretu parlamentu nasionál númeru 63/v, 16 maiu 2022, lei kona-ba responsabilidade prezidente repúblika.

 pn simu desizaun tr konsidera projetu-lei responsabilidade pr inkonstitusionál
“ha’u foin komunika tiha ona ba parlamentu nasionál, iha ha’u-nia kapasidade hanesan prezidente repúblika, ha’u-nia veto ba dekretu parlamentu nasionál númeru 63/v, 16 maiu 2022, lei kona-ba responsabilidade prezidente repúblika ho baze katak dekretu ne’e deklaradu tiha ona nu’udar inkonstitusionál hosi tribunál rekursu,” refere komunidadu imprensa ne’ebé ajéncia tatoli asesu, segunda ne’e.
dekretu parlamentu nasionál ida-ne’e, ho xefe estadu nia pedidu, sujeitu ba revizaun preventiva ba ninia konstitusionalidade hosi tribunál rekursu.
tribunál deklara katak proposta-lei ne’e inkonstitusionál iha nia desizaun ne’ebé fó-sai iha loron 24 fulan juñu tinan 2022 (nuc no. 0061/22.trdil).
“ho baze ba ninia inkonstitusionalidade ha’u veta tiha ona lei ne’e haktuir ba provizaun sira hosi parágrafu artigu 85 (1) (c) no (e) no parágrafu 1 hosi artigu 88 (1), (2) no (3) hosi artigu 149 konstituisaun repúblika nian,” nia haktuir.
iha okaziaun ida-ne’e, motivadu hosi knaar konxiénsia xefe estadu nian, ne’ebé ezije katak partilla iha maneira transparente no publika.
“ha’u hato’o mensajen ba ita-boot sira hotu, sidadaun sira timor-leste nian no membru parlamentu sira. ha’u hakarak subliña signifikadu hosi desizaun tribunál nian ne’ebé deklara tiha ona katak proposta-lei ne’e inkonstitusionál. desizaun no razaun sira tribunál nian justifika tomak ezersísiu ba ha’u-nia veta ba dekretu parlamentu nasionál númeru 63/v, lei kona-ba responsabilidade prezidente repúblika,” nia dehan.
hanesan xefe estadu hateten tiha ona katak, estabelesimentu ba estatutu liabilidade kriminál ne’ebé foka de’it ba prezidente repúblika, hodi husik hela orgaun soberania sira seluk hotu no titulár kargu polítiku no pozisaun públiku aas sira, sei sai nu’udar afronta direta ba konstituisaun, ne’ebé viola prinsípiu separasaun poder, nu’udar pilár prinsipál ba estadu direitu.
esforsu atu limita ezersísiu poder diskrisionáriu sira hosi prezidente sai nu’udar subversaun ba fundasaun sira sistema semi-prezidensiál nian, no sai nu’udar violasaun momoos ida ba separasaun poder ne’ebé estipula iha artigu 69 krdtl nian.
“tribunál rekursu konfirma ha’u-nia komprensaun kona-ba konstituisaun hodi hateten katak iha rejime semi-prezidensialista hanesan timor-leste nian, interpretasaun ida kona-ba artigu 95 (2) (k) krdtl nian, ne’ebé permite estabelesimentu lei ida kona-ba liabilidade kriminál ba de’it prezidente repúblika, hodi halakon tiha ona buat ne’e ba parlamentu no governu, la tuir ona konstituisaun no prinsípiu sira-ne’ebé konsagra iha laran. dekretu parlamentu nasionál númeru 63/v, 16 maiu 2022, ne’ebé refere ba prezidente repúblika ba promulgasaun hanesan lei kona-ba responsabilidade prezidente repúblika, sofre hosi inkonstitusionalidade formál, ne’ebé deklara liuhosi meiu ida-ne’e,” nia hateten.
iha andamentu lejislatura ida-idak, knar membru parlamentu sira la’ós de’it atu aprova saída mak lejislatura hanoin karik bele sai lei ida, liu-liu knar ne’ebé sira asume tiha ona iha povu nia oin inklui uluk liu responsabilidade ida atu garante katak lei sira-ne’ebé sira aprova ne’e konsistente ho konstituisaun rdtl. sira tenke sempre tau iha neon objetivu fundamentál ida-ne’e, ne’ebé sira eleitu ba.
lei sira no ninia aprovasaun ne’e, inevitavelmente, vinkuladu hosi orientasaun artigu 69 krdtl nian, ne’ebé hateten katak, “orgaun soberania sira, iha ninia relasaun ba malu no bainhira hala’o knar, tenke tuir prinsípiu separasaun no interdependénsia kbiit nian ne’ebé iha lei-inan nia laran.
“ba razaun sira-ne’e, ha’u hato’o ha’u-nia veta ho baze sira inkonstitusionalidade ba dekretu parlamentu nasionál nú. 63/v no ha’u husu tiha ona reformulasaun ba dekretu ida-ne’e, haktuir ba desizaun ne’ebé pronunsia inkonstitusionalidade ba provizaun ne’ebé hanesan ne’e, hodi nune’e kumpre ho provizaun sira hosi artigu 149 (3) konstituisaun repúblika nian,” nia hateten.
ikus liu, pr horta apela ba membru parlamentu nasionál sira hanesan lejisladór atu respeita parámetru sira konstitusionalmente ne’ebé estabelese hosi sesaun 69 krdtl bainhira de’it sira aprova lei sira-ne’ebé iha ligasaun ho órgaun soberania sira seluk estadu nian.
 pn simu desizaun tr konsidera projetu-lei responsabilidade pr inkonstitusionál
komisaun f ne’ebé kaer asuntu saúde, seguransa sosiál no igualidade jéneru iha parlamentu nasionál finaliza ona diskusaun no votasaun espesialidade ba projetu-lei númeru 29/v (3a) kona-ba lei protesaun ba labarik no foinsa’e iha perigu.

 komisaun f sei halo re-abertura artigu hitu ba projetu-lei protesaun labarik
“semana kotuk ami halo tiha ona aprovasaun no agora hein de’it atu lori ba parlamentu nasionál hodi halo ajendamentu ba aprovasaun iha finál globál,” prezidente komisaun f, noé da silva ximenes ‘buka tuir’, hateten ba agéncia tatoli, iha parlamentu nasionál, segunda ne’e.
tékniku hosi komisaun f daudaun ne’e hala’o hela elaborasaun relatóriu ikus no iha semana ne’e sei halo aprovasaun nivél komisaun nian hafoin submete ba meza prezidente parlamentu nasionál mak iha kompeténsia hodi deside ajenda kontinuasaun diskusaun ba finál globál iha plenária.
preámbulu hosi projetu-lei ne’e previstu kona-ba dezenvolvimentu ida ba sistema protesaun integrál ba labarik sira, nune’e impoin esforsu armonizasaun lei hotu-hotu relasaun ho promosaun no protesaun diretu ba labarik no joven iha perigu sira.
antes ne’e projetu-lei ne’e iha artigu hamutuk 103 no kapítulu hamutuk xi. kapítulu i ko’alia kona-ba dispozisaun jerál, kapítulu ii ko’alia kona-ba intervensaun ba promosaun direitu sira no protesaun labarik no joven iha perigu.
kapítulu iii ko’alia kona-ba medida promosaun direitu no protesaun, kapítulu iv ko’alia kona-ba komunikasaun, kapítulu v ko’alia kona-ba intervensaun ministériu públiku, kapítulu vi previstu dispozisaun prosesuál jerál, kapítulu vii sita kona-ba prosedimentu urjénsia, kapítulu viii ko’alia kona-bá prosesu iha serbisu protesaun labarik no foinsa’e no kapítulu ix ko’alia kona-ba prosesu judisiál promosaun no protesaun.
deputadu sira-ne’ebé sai proponente ba projetu-lei ne’e mak hanesan noé da silva ximenes “buka tuir”, antónio verdiál de sousa, felix da costa “anin buras”, cidália mesquita ximenes, maria gorumali barreto, helena martins belo, antónio nobre tilman, lúcia taeki, veneranda lemos martins no ernesto fernandes “dudu”.
inisiativa lejizlativa ne’e bazea ba rezolusaun parlamentu nasionál númeru 16/2003, 30 jullu, ne’ebé timor-leste ratifika konvensaun kona-ba direitu labarik.
entidade sira-ne’ebé submete paresér ba projetu-lei ne’e mak hanesan alfela, asosiasaun defisiente timor-leste (adtl), child fund, komisaun nasionál direitu labarik, fokupers, fongtil, jsmp, ministériu justisa, ministériu saúde, ministériu solidariedade sosiál no inkluzaun, ministériu públiku.
nune’e mós, paresér balun mai hosi organizasaun internasionál ba traballu (oit), parlamentu foinsa’e, plan international, pdhj no unicef, maibé komisaun f finaliza diskusaun ba proposta lei ne’e iha artigu hamutuk 153.
nune’e, prezidente komisaun f ne’e hateten, iha proposta hosi deputadu sira balun presiza halo aditamentu ba artigu hamutuk 48 no kapítulu balun ne’ebé ko’alia kona-ba direitu no dever labarik nian tanba kontráriu iha konstituisaun ko’alia ona direitu no dever sidadaun sira iha entaun presiza haree.
“tanba iha projeitu lei foun ne’e ko’alia espesífika ba labarik no joven sira-ne’ebé situasaun risku nune’e proposta maluk deputadu balun sei iha diskusaun kle’an iha plenária parlamentu nasionál tempu tuir mai,” nia dehan.
deputadu, noé da silva, la esplika detallu kona-ba hosi projeitu-lei ne’ebé antes to’o de’it artigu hamutuk 103 ne’ebé aumenta to’o ba artigu 153, tanba sei iha faze elaborasaun relatóriu.
 plan international rekomenda espesífika kada artigu projetu-lei protesaun labarik ba pn
prezidente repúblika, francisco guterres lú olo, sesta ne’e ezonera ona tenente jenerál lere anan timur hosi kargu xefe estadu jenerál hodi promove fali majór jenerál falur rate laek ba postu tenente jenerál no momeia tenente jenerál falur rate laek ba kargu xefe estadu maiór jenerál.

“prezidente repúblika, francisco guterres lú olo, liuhosi dekretu prezidente repúblika númeru 4/2022, 28 janeiru, 5/2022 no 6/2022,  ezonera tenente jenerál tito da costa cristovão lere anan timur hosi kargu xefe estadu  maiór jenerál lere anan timur, promove majór jenerál domingos raul falur rate laek ba postu tenente jenerál no nomeia tenente jenerál falur rate laek ba kargu xefe estadu maiór jenerál forsa armada,” refere komunikadu imprensa ne’ebé agência tatoli hosi palásiu prezidensiál nicolau lobato, bairru pite, dili.
iha 21 janeiru 2022, governu liuhosi reuniaun konsellu ministru deside prosesu ne’ebé mai hosi desizaun reuniaun konsellu superiór defeza militár hodi trata pedidu ezonerasaun tenente jenerál, tito da costa cristovão lere anan timur hosi kargu xefe estadu maiór jenerál forsa armada, promosaun no nomieasaun xefe estadu maiór jenerál forsa armada.
bazea ba proposta husi governu, iha 27 janeiru, prezidente repúblika rona hanoin sira husi konsellu superiór defeza no seguransa  kona-ba ezonerasaun no nomeasaun, tuir artigu 86 alinea m) konstituisaun repúblika demokrátika timor-leste (krdtl) dekreta ezonerasaun tenente jenerál lere anan timur hosi nia kargu xefe estadu maiór jenerál forsa armada no nomea tenente jenerál falur rate laek ba kargu xefe estadu maiór jenerál.
ezonerasaun ba kargu xefe estadu maiór jenerál forsa armada no bazea ba prosedimentu no kondisaun sira define kona-ba promosaun alta xefia militár tuir estatutu foun militár falintil-forsa defeza timor-leste (f-fdtl) no tuir desizaun konsellu ministru ba promosaun majór jenerál domingos raul falur rate laek, prezidente repúblika promove falur rate laek ne’ebé ezerse kargu nu’udar vise-xefe estadu maiór jenerál ba tenente-jenerál.
tuir estatutu foun militár ejize katak kargu xefe estadu maiór jenerál forsa armada okupa husi ofisiál jenerál ho postu tenente jenerál ka vise-almirante.
prezidente repúblika, tuir proposta governu nian no reuniaun konsellu superiór defeza no seguransa, liuhosi dekretu prezidente repúblika, nomea tenente jenerál falur rate laek ba xefe estadu maiór jenerál forsa armada.
prezidente repúblika, iha kinta 27/01 rona hanoin sira hosi membru konsellu superiór defeza no seguransa kona-ba desizaun konsellu ministru iha 21 janeiru nian relasiona ho ezonerasaun, promosaun no nomeasaun alta xefia militár.
dekretu prezidente repúblika númeru 4/2022 kona-ba ezonerasaun tenente jenerál lere anan timur hosi kargu xefe estadu maiór jenerál, dekretu prezidente repúblika númeru 5/2022 kona-ba promosaun majór jenerál falur rate laek ba postu tenente jenerál no dekretu prezidente repúblika númeru 6/2022 kona-ba nomeaisaun tenente jenerál falur rate laek ba kargu xefe estadu maiór jenerál tama iha vigor iha 28 janeiru 2022.
notisia relevante: aban, pr konvoka reuniaun ksds ba pedidu reforma tenente jenerál lere
governu liuhosi ministériu asuntu kombatente libertasaun nasionál (makln) no konsellu kombatente libertasaun nasionál (ccln-sigla portugés), deside la selebra loron nasionál veteranu tanba monu kedas ba loron kampaña eleitorál.
 loron nasionál veteranu, governu presiza halo reflesaun ba éroi sira-nia mate
“ita-nia maun-boot ka líder istóriku sira maiória mak ba tuir kampaña, entaun isar bandeira se mak atu partisipa tanba bainhira atu komemora loron veteranu importante ne’e presiza ita-nia líder istóriku sira-nia prezensa. nune’e, ami deside la selebra loron nasionál ba veteranu ne’e ita territóriu tomak”, prezidente ccln, vidal de jesus “riak leman”, informa ba tatoli via telefónika, segunda ne’e.
aleinde kampaña eleitorál, nia dehan, kestaun seluk mak orsamentu atraza entaun iha tinan ida-ne’e la konsege komemora maibé nafatin fó onra ba martires no veteranu sira-ne’ebé mate ba timor-leste nia ukun rasik an ida-ne’e.
“ami deside altera loron veteranu tanba orsamentu demora, nune’e tinan ida-ne’e ita sei la realiza maibé ita nafatin fó onra ba veteranu ne’ebé mate no agora lahamutuk ona ho ita”, nia hateten.
03 marsu: loron nasionál veteranu
komemorasaun loron nasionál veteranu sira-nian iha loron 03 fulan-marsu, ninia abut mai hosi, bainhira kay rala xanana gusmão ho ma’huno bulerek carathayano (bucar) reorganiza luta libertasaun nasionál iha territóriu tomak iha 3 marsu 1981.
loron nasionál veteranu 03 marsu konsagra ona husi estadu timor-leste liuhosi lei nú. 3/2016, nu’udár loron veteranu sira-nian. data istórika ne’e liga ba konferénsia nasionál fretilin nian ne’ebé hala’o iha maubai, viqueque.
 re-organiza polítika ukun rasik án akontese loron 3 marsu 1981
iha loron 03 marsu, ho orientasaun hosi membru ccf, sobrevivente rua, xanana gusmão no ma’huno, konfresista sira hili membru ccf na’in-sia (9) foun tan hodi foti desizaun importante lubuk ida, hodi reorganiza ita-nia luta libertasaun nasionál iha territóriu tomak. rezisténsia armada moris fila-fali iha ai-laran. povu hetan fali nia esperansa.
selebrasaun dahuluk loron veteranu akontese iha tinan 2017 ne’ebé prezide husi prezidente repúblika, jenerál taur matan ruak.
loron 03 fulan-marsu hetan duni rekoñesimentu hanesan loron nasionál veteranu sira-nian, data iha ne’ebé hala’o konferénsia nasionál fretilin nian dahuluk, harii conselho nacional da resistência timorense, no hili xanana gusmão hanesan komisáriu polítiku fretilin no komandante falintil nian.
iha konferénsia refere define estratéjia tolu mak handesan; ida alarga no amplia frente polítika, organiza povu, no disemina forsa vida inimigu nian katak orienta ba sira-ne’ebé indonézia uza hodi kaer kilat hodi ajuda sira.
iha loron ne’e mak re-organiza estratéjia polítika, involve timor-oan hotu atu fó apoiu ba prosesu luta ba ukun rasik an, liuliu nomea lideransa foun ba komité sentrál fretilin no forma frente tolu hanesan diplomatika, klandestina no armada.
loron 03 fulan-marsu 1981 mak loron importante hodi re-organiza estratejia polítika ba ukun rasik an ne’ebé lideradu hosi xanana gusmão depois hetan derota dahuluk hosi militár indonézia hodi rezulta lideransa luta hanesan saudozu nicolau lobato mate iha kombate iha loron 31 fulan-dezembru tinan 1978 hosi militár indonézia, no tanba militár indonézia harahun baze apoiu totalmente iha tinan 1978.
veteranu sira iha razaun forte para eskolla 03 marsu sai sira-nia loron tanba tuir istória rezisténsia ninian, iha 03 marsu 1981, rezisténsia armada harii fila-fali sira-nia komandu ida hodi reorganiza fila-fali rezisténsia armada iha ailaran.
loron ida-ne´e importante tebe-tebes, nune’e bele fó memória ba jerasaun foun sira hotu para sira bele hatene katak loron ida-ne´e duni rezisténsia armada harii hikas fali sira-nia organizasaun hafoin baze ba apoiu rahun.
baze apoiu ne´e harii hikas liuhosi mobilizasaun kuadru polítiku no militár sira hosi ponta leste hamutuk ho maluk sira hosi rai-klaran to´o iha zona oeste nian, ne´ebé mak komanda hosi saudozu venâncio ferraz. loron ida ne´e mós atu hahí nafatin no fó rekuñesementu ba veteranu sira-ne´ebé mak mate ona no sira ne´ebé sei moris.
 iha 3 marsu 1981, xanana-ma&#8217;huno orienta reorganiza luta
3 marsu, loron reestruturasaun rezisténsia armada
diretór nasionál protesaun formasaun direitu ba ema ho defisiénsia, mateus da costa hateten, ministériu sira (hotu-hotu) tenke prevee osan ba planu asaun nasionál (pan) hodi haree ba asuntu ema ho defisiénsia (ehd) sira iha timor-leste.

nia hateten, ministériu solidariedade sosiál no inklusaun (mssi) hanesan autór prinsipál ba iha promosaun no protesaun direitu ba ema ho defisiénsia, nune’e bele kria polítika planu asaun nasionál (pan).
“importante ministeriu ida-idak tau sira-nia orsamentu rasik ba iha sira nia planu anuál ba asuntu ema ho defisiénsia sira, atu asegura katak dezenvolvementu ne’e inkluzivu. nune’e, ema ho defisiénsia bele asesu ba aspetu deszenvolvementu nian,” nia hateten ba jornalista sira hafoin halo diálogu ho mssi no ema ho defisiénsia sira, iha salaun asosiasaun hak, faról, kuarta ne’e.
koordenador core group transparency-timor leste (cgt-tl) sabino fitun, hateten ohin diálogu ho mssi no ministériu finansa kona-ba planu programa orsamentu jerál estadu (oje) ba asuntu ema ho defisiensia sira-nian ba tinan 2022-2023, nune’e organizasaun ema ho defisiénsia bele haree tuir no komprende ninia lala’ok.
“ami haree katak mssi hanesan ministériu ida-ne’ebé importante ba oje nian ho medida planu asaun nasionál,” nia hateten.
ministériu finansas nu’udar ministériu ida-ne’ebé jere orsamentu cgt ho parseriu sira no asosiasaun defisiénsia timor-leste (adtl), oxfom hanoin asuntu ida-ne’e tenke ko’alia ho sira.
“ami hakarak hatene sira-nia planu asaun nasionál ba tinan 2022 to’o 2023, oinsá ita hosi organizasaun ema ho defisiensia sira hatene atu kolabora ho sira, hodi bele haree saida mak seidauk tama ba sira nia planu asaun nasionál, nune’e organizasaun ema ho defisiénsia bele rekomenda sira-nia substituisaun ba ministériu relavante inklui mós ministériu finansa,” nia esplika.
ema ho defisiénsia ezije kada ministériu ida-idak halo orsamentu tenke pasifiku ba ema ho defisiénsia la’ós orsamentu ketak, ezemplu, liga ba estrada karik ema hotu-hotu bele uza.
tanba ne’e, nia fó hanoin ba ministériu sira atu inklui ministériu nia orsamentu ne’e, bele tau sira-nia nesesidade saida mak ema ho defisiensia sira-nia nesesidade liuhosi dezenvolvimentu.
sekretáriu estadu komunikasaun sosiál (sekoms), merício juvinal dos reis ‘akara’, informa nia parte sei hein rezultadu avaliasaun hosi ekipa sekoms nune’e governu bele fó apoia ba programa “naroman ba suku” iha futuru.

“ekipa halo avaliasaun ba programa naroman ba suku la’o di’ak, ne’ebé ha’u sei hein tan rezultadu avaliasaun atu ita kontinua apoia ka la apoia, ida-ne’e depende ba avaliasaun. maibé jeralmente ha’u rona informasaun katak maiória sei funsioná no sentru informasaun sira sei hala’o hela sira-nia knar. téknikamente tenke halo avaliasaun didi’ak, tanba ita hakarak kontinua apoia ne’e jestaun, relatóriu tenke di’ak no atividade tenke la’o. ne’ebé, ha’u hein relatóriu finál, hafoin ne’e ita deside kontinua apoia ka lae,” merício juvinal dos reis ‘akara’ hateten ba agência tatoli, hafoin partisipa komemorasaun loron transformasaun falintil ba falintil-forsa defeza timor-leste (f-fdtl) ba dala-21, iha kuartel jenerál fatuhada, díli, ohin.
antes ne’e, sekretáriu estadu komunikasaun sosiál (secoms-sigla portugés), merício juvinal dos reis “akara”, orienta ona ekipa tékniku hodi halo avaliasaun ba programa “naroman ba suku”, no bainhira l iha progresu no susesu di’ak, ida ne’e programa sei konsidera pilotu no sekoms bele ba fali suku seluk.
governu liuhosi sekoms apoia programa “naroman ba suku” liuhosi orsamentu transferensia públika nafatin transfere osan ba sira atu sira funsiona, maibé depende ba avaliasaun hanesan ba sira-ne’ebé la halo knaar, sekoms la transfere osan tan ba sira.
programa naroman ba suku nu’udar programa pilotu hosi viii governu konstitusionál, ho objetivu mak hanesan promove asesu ba informasaun iha suku rurál no hakbiit komunidade sira-nia kapasidade asesu ba informasaun.
programa ne’e buka atu lori informasaun ba nível lokál besik ba komunidade iha suku hodi fó dalan ba komunidade atu hato’o sira-nia preukupasaun ka obstákulu sira-ne’ebé mak sira hasoru hodi aprezenta ba meiu komunikasaun nasionál sira.
entretantu, governu implementa ona programa governu iha povu nia leet “naroman ba suku” iha suku 11, hanesan iha munisípiu lautém, viqueque, baucau, liquiçá, bobonaro, ermera, manufahi, aileu, covalima no ainaro.
 sekoms orienta ekipa tékniku halo avaliasaun ba programa “naroman ba suku”
sekretaria estadu formasaun profisionál no empregu (sefope) liuhosi diresaun nasionál empregu exteriór (dnee), hamutuk ho human resource development (hrd) koreia, konvoka enkontru ho kandidatu traballadór timor-oan na’in-91.
“ohin ita halo entry list ba ita-nia kandidatu traballadór na’in 91 ne’ebé tuir planu sei aranka ba koreia súl iha loron 14 janeiru 2022,” diretór nasionál empregu exteriór filomeno soares, hateten, liuhosi nota ne’ebé agência tatoli asesu, segunda ne’e.
 traballadór timor-oan na’in-23 arranka ohin ba koreia súl
antes ne’e dnee halo ona enkontru inisiál ho traballadór sira hodi fó sai kritéria hosi governu koreia súl.
“regulamentu ne’ebé sira fó sai hanesan, ita rasik prepara osan no tuir prosedimentu covid-19 hanesan simu vasina kompletu, teste médiku ho pcr no molok traballadór sira arranka tenke halo karantina durante kalan-ida iha otél sira iha dili, no bainhira to’o iha koreia súl sei tama kuarentena durante loron-10,” nia akresenta.
nune’e, diretór ne’e apela ba kandidatu traballadór sira hotu atu kuidadu nafatin sáude, tanba antes atu aranka sei halo teste médiku no bainhira deteta moras sei halo kanselamentu. to’o iha koreia súl mós realiza tan teste médiku no bainhira hetan moras sei deporta fila.
kandidatu traballadór 91 kompostu hosi mane hotu no sei ba serbisu iha área peska na’in-56, no área fábrika na’in-35.
sentru lojíztika nasionál (cln, sigla portugés) halo ona akizisaun foos tonelada 5.000 hosi tailándia, ne’ebé tuir planu sei to’o timor-leste iha fevereiru 2022.
“fulan-fevereiru nia-rohan ka inísiu marsu 2022, foos tonelada 5.000 ne’ebé ita sosa ho montante milliaun $4 resin sei to’o timor-leste,” prezidente cln, jervájio cardoso de jesus da silva, hateten ba agência tatoli, iha ninia knaar fatin, bebora, kinta ne’e.
 cln planeia halo akizisaun foos tonelada 5.000 hosi tailándia
foos ne’e sei uza hanesan alternativa karik akontese situasaun difísil ruma, tanba daudaun ne’e hare kulit iha armazen maliana no natarbora sei sufisiente tanba iha tonelada 535.
“ho hare kulit ne’ebé iha, ami garante katak bainhira akontese situasaun difísil ruma ami bele dulas lalais tanba ita iha mákina dulas hare, loron ida bele dulas to’o tonelada ualu,” nia akresenta.
antes ne’e, iha tinan jullu 2020, governu timor-leste halo akizisaun foos tonelada 30.000 ho kustu millaun $15, hosi vietname, ne’ebé inisiativa ne’e tama iha pakote sosiu-ekonómiku hodi rezerva iha situasaun emerjénsia no garante stock nasionál atubele kompensa bainhira foos menus durante surtu covid-19.
servisu agrikultura no peska munisípiu covalima sei kria kondisaun di’ak hodi garante hasa’e produsaun ai-han lokál hodi fornese ba populasaun covalima, bainhira governu sentrál implementasaun lei podér lokál no desentralizasaun administrativa.

“ha’u-hanoin servisu agrikultura no peska munisípiu covalima sei halo esforsu hodi kria kondisaun di’ak hasa’e produsaun ai-han lokál, bainhira governu sentrál fó ona tempu atu ita organiza an kada munisípiu liuhosi implemensaun lei poder lokál, ita mós bele no prontu ona fornese ai-han ba ita-nia populasaun rasik,” diretór servisu agrikultura no pesca munisípiu covalima, domingos gusmão, informa ba agência tatoli, iha nia knar fatin tabolot, segunda ne’e.
maske fornese ai-han ho la to’o 100% sei kontinua esforsu nafatin nune’e agrikultór sira halo produsaun iha munisípiu covalima mesmu presija importasaun ai-han hosi rai-li’ur hodi kompleta produsaun iha rai laran.
“ita dehan seidauk 100% ita na’in mak fornese ai-han maibé ita nafatin halo esforsu oinsá mak ai-han oioin ne’ebé ita-nia agrikultór sira kuda hanesan batar, hare, ai-farina, fehuk, talas, fore-rai, fore-keli, fore-mungu ho produtu hirak ne’e ita bele prepara ai-han rasik, mezmu ita presiza importasaun hosi rai-li’ur atu halo kompleta produtu lokál ne’ebé ita rasik produs,” nia dehan.
atu hasa’e produsaun iha rai-laran ne’e la fasil maibé liuhosi esforsu tomak no liga mós alokasaun orsamentu kada ministériu liu-liu ba ministériu agrikultura no peska kualker atividade presiza orsamentu atu fó apoiu.
“ita hotu hatene orsamentu ba setór agrikultura kompara sira seluk orsamentu kiik tanba dirasaun boot. ministeriu iha dirasaun hira kedas no politiku-na’in deside hanesan ne’e, ita kiik ezekuta de’it,” nia relata.
autoridade munisipál liuhosi diploma konjunta númeru 48 hosi ministériu admistrasaun estatál (mae) no ministériu agrikultura no peska (map) bazea ba dekretu-lei númeru 3/2016, nune’e bele aselera implementasaun lei podér lokál no desentralizasaun administrativa.
“ha’u-hanoin munisipiu hotu hanesan departamentu programa no extensaun agrikulola no departamentu pekuaria no veterinaria entrega ona ba iha administrasuan munisipál. tanba futuru bele konvense autoridade lokál hamutuk ho administradór munisípiu covalima bele tau orsamentu ne’ebé sufisiente hodi bele hasa’e produsaun iha rai-laran,” nia informa.
bele iha kondisaun atu ema halo halo servisu hodi hasa’e produsaun no bele atinje meta bainhira munisípiu covalima simu ona lei poder lokál, tanba covalima preparadu duni entermu ai-han atu fornese hodi garante produsuan ai-han tanba durante ne’e agrikultór sira halo produsaun.
agrikultór iha covalima maioria prodús ai-han hanesan foos, fore-rai, fore-keli, fore-mungu, ai-farina, fehuk, talas no batar.
tuir dadus hosi servisu agrikultura no peska covalima iha epóka tinan 2022 produsaun batar iha covalima hamutuk 10191.97, hosi postu administrativu sira hanesan fatululik área potensiál 746, área kultivasaun 167,63, produtividade 1.48, produsaun tonelada 248.09, fatumea área potensiál 1845, área kultivasaun 221, produtividade 2.31, produsaun tonelada 510.51.
postu administrativu fohorem área potensiál 1211, área kultivasaun 345.28, produtividade 2.51 produsaun tonelada 866.65, maucatar área potensiál 3353, area kultivasaun 1741, produtividade 1.86, produsaun tonelada 2338.26.
iha postu administrative tilomar área potensiál 1576, área kultivasaun 282.75, produtividade 2.47, produdasaun tonelada 698.39, suai vila área pontensiál 2894, área kultivasaun 1003, produtividade 3.43, produsaun tonelada 3440.29 no zumalai área pontensiál 10663, área kultivasaun 539.75, produtividade 2.52, produsaun tonelada 1360.17.
prezidente konsellu kombatente libertasaun nasionál (ccln-sigla portugés), vidal de jesus “riak leman”, informa veteranu grau 8-14 nia oan sira mak bele hetan bolsa estudu hosi programa governu nian hodi fó bolsa estudu ba veteranu nia oan sira iha timor-leste.

notisia relevante: governu altera atribuisaun bolsa estudu ba veteranu nia oan sira
“ema ida atu hetan bolsa estudu ne’e tenke veteranu nia oan no nia aman mós tenke veretanu ida ho grau 8-14 ba leten. kuandu 8-14 mai kraik, sira labele simu tanba ita foti bazea ba dekretu-lei ne’ebé iha,” vidal de jesus ‘riak leman’ hateten ba agência tatoli via telefónika, kuarta ne’e.
agora daudaun, nia dehan, prosesu la’o tiha ona dezde loron 21 fevereiru no iha loron 22 marsu termina ona tanba hela semana rua hanesan ne’e atu taka ona, no ekipa identifikasaun nafatin esforsu hodi bele hetan estudante veteranu nia oan to’o ema 100 kada munisípiu.
antes ne’e, konsellu kombatente libertasaun nasionál munisipál ema na’in rua-rua mai iha nasionál hodi simu orientasaun, nune’e iha fevereiru ne’e kedas sira aranka ba munisípiu hodi rejistu iha kada edifísiu ccln munisipál inklui rejiaun administrativa espesiál oé-cusse ambeno (raeoa).
“atu kondus totál veteranu nia oan to’o agora hira mak rejistadu ona ne’e ministériu asuntu kombatente libertasaun nasionál (makln) mak hatene. prosesu sei la’o hela, depois loron 22 marsu termina mak depois ministériu relevante sei fó sai ba ita,” nia hateten.
konsellu ministru aprova dekretu-lei numeru 8/2009, loron 15 janeiru, kona-ba rejime atribuisaun bolsa estudu ba martires no kombatente libertasaun nasionál nia oan sira-de’it.
dekretu-lei ida-ne’e atu garante igualidade ba asesu bolsa estudu ba konsellu kombatente libertasaun nasionál sira. proposta dekretu-lei ne’e aprezenta direta hosi ministru ba asuntu kombatente libertasaun nasionál em ezersísiu gil da costa monteiro “oan soru” iha konsellu ministru.
entretantu, oan soru esplika dekretu-lei ne’e atu fó dalan ba martires sira-nia oan hotu hodi asesu bolsa estudu iha rai-laran sein iha diskriminasaun no dekretu-lei ne’e sei la fó dalan ba veteranu ne’ebe sei moris nia oan sira atu hetan bolsa estudu.
nível estudu ba kandidatu bolsa estudu mak hanesan hosi primeiru siklu ensinu báziku, segundu no terseiru siklu ensinu báziku, ensinu sekundáriu no ensinu superiór iha timor-leste.
dokumentu ne’ebé kandidatu sira tenke prenxe mak formuláriu rekerimentu bolsa estudu, kartaun eleitorál hosi kandidatu, billete identidade, sertidaun baptizmu ka rdtl hosi kandidatu orijinál.
dokumentu ne’ebé komprova kandidatu matríkula eskolár no dokumentu ne’ebé komprova aproveitamentu hosi kandidatu iha tinan letivu 2021 ho rezultadu eskolár ida-idak no mídia finál no konta bankária hosi kandidatu nian.
tribunál rekursu (tr), indefere ka lasimu pedidu hosi reprezentante legál kandidatu prezidente repúblika ho númeru sorteiru 6, francisco guterres ‘lú olo’, ne’ebé husu atu halo interpretasaun ba kandidatu pr seluk ne’ebé uza fotografia rua iha buletin votu tanba laiha kompeténsia.

reprezentante legál kandidatu númeru sorteiru 6, fernando gusmão, hateten iha loron 28 fevereiru ne’e reprezentante kandidatu pr hosi sira-nia parte aprezenta karta ba tr kona-ba pedidu interpretasaun artigu 38 hosi lei númeru 15/2021, 14 jullu, sesta alterasaun lei númeru 7/2006, 28 novembru, lei eleitorál ba prezidente repúblika.
bainhira iha reuniaun cne aprova buletin votu reprezentante kandidatu nian mós hato’o ona hanoin katak prosesu eleisaun prezidensiál atu hili xefe estadu ne’ebé lidera órgaun prezidensiál nia mesak de’it katak órgaun singular ou unipesoál.
“tanba ida-ne’e mak ita kestiona kandidadu ho númeru sorteiru 11 ho 14 iha buletin votu ne’ebé hatama fotografia rua ka uza sira-nia fotografia uza mós fotografia hosi ema seluk nian la’ós kandidatu nian,” fernando gusmão hateten liuhosi konferénsia imprensa ba jornalista sira iha sede nasionál kandidadu pr lú olo, iha salaun luz clarita, kuarta ne’e.
ho ida-ne’e, tuir nia, povu maiória ne’ebé  bele hamosu konfuzaun iha públiku liu-liu eleitór sira no sira konsidera katak viola lei eleitorál prezidente repúblika, nune’e hatama pedidu ba tr hodi halo interpretasaun legál.
tr indfere tanba laiha kompeténsia atu interpreta
fernando gusmão informa, iha loron 01 marsu 2022, tr hasai akordaun hodi indefere pedidu  refere ho razaun la’ós tanba laiha fundamentu iha argumentu sira maibé tanba de’it tr deklara laiha kompeténsia ba halo interpretasaun artigu 38 ne’e.
tr deklara katak konstituisaun rdtl iha artigu 126, alinéa 2 fó de’it kompeténsia ba supremu tribunál rekursu (stj) iha área eleisaun nian mak hanesan verifika rekezitu legál sira ba kandidatu pr, julga iha ultima instánsia kona-ba regularidade no validade aktu prosesu eleitorál nian, tuir lei eleitorál nian, valida no proklama rezultadu prosesu eleitorál.
nune’e, tr laiha kompeténsia atu julga kona-bá buletin votu no kompeténsia ne’e ba komisaun nasionál eleisaun (cne, siglá portugés) tuir artigu 38 alinéa 2 lei eleitorál ba prezidente repúblika nian.
reprezentante kandidatu hosi lú olo, hakarak rekomenda iha tempu oin mak parlamentu nasionál presiza halo alterasaun ba lei eleitorál ba prezidente repúblika hodi introdús kompeténsia tr nian iha rekursu ruma ne’ebe aprezenta hosi ekipa susesu ka kandidatu ba eleisaun prezidensiál rasik ne’ebé la konkorda ho desizaun cne nian kona-ba buletin votu.
“presiza haree artigu 38 hodi halo alterasaun ida fó mós kompeténsia ba iha tribunál rekursu, nune’e kandidatu balun liuhosi nia reprezentante la konkorda ho buletin votu bele halo rekursu ba supremu tribunál justisa,” nia dehan.
sekretáriu estadu kooperativa (secoop, sigla portugés), elizário ferreira, husu membru kooperativa credit union fatuk-merin unidade manutai “cu-fatuma” no komunidade suku manukasa, postu administrativu lequidoe munisípiu aileu, tenke investe makaas hodi kuda fali sabraka.

 secoop fó pose ba estrutura kooperativa kréditu cu-fatuma
“ha’u husu ba komunidade no kooperativa cu-fatuma tenke kuda barak sabraka tanba tempu avó sira-nian estrada ibun nakonu ho sabraka, maibé tempu ukun an ita kontinua ku’u de’it buat sira-ne’ebé bei’ala husik mai ita maibé ita rasik atu kuda ne’e menus. tanba ne’e, husu atu kuda fila-fali sabraka,” elizário ferreira hateten iha sede suku, manukasa, aileu, sábadu ne’e.
iha tempu uluk, postu administrativu lequidoe koñesidu ho sabraka tanba ne’e agora tenke haburas fali lequidoe hodu kuda sabraka, nune’e bele fó jardin ne’ebé furak ba kada família no liuliu rai lequidoe.
“tanba bainhira ita kuda la’ós atu haburas de’it rai, maibé fó mós rendimentu di’ak ba kada família. tanba bainhira fuan ita-boot sira sei lori ba faan iha merkadu nasionál hodi faan, tanba ai-fuan nia vitamina di’ak ba ema-nia saúde,” nia dehan.
se komunidade lequidoe atu kuda sabraka mak laiha, dehan ba secoop promove kuda sabraka nune’e bainhira kada família ida kuda sabraka hun-100, secoop sei fó osan $10,00 kada fulan nune’e badinas kuidadu.
“ha’u husu ba líder lokál, kuda sabraka haburas lequidoe tenke sai programa ida, nune’e ba oin lequidoe nakonu fali ho sabraka. maibé mós labele kuda de’it sabaraka maibé mós kuda modo-tahan sira seluk, nune’e ita-boot sira bele hetan rendimentu di’ak hodi sustenta família,” nia hateten.
administradór lequidoe, munisípiu aileu, luis damião hateten nia-parte ba oin sei servisu hamutuk ho lideransa komunitáriu sira halo sensibilizasaun ba komunidade, nune’e hotu-hotu aleinde kuda modo iha hanoin kuda mós sabraka.
“agora daudaun ne’e ita-nia komunidade kuda maibé to’os laran de’it, atu kuda fali hanesan uluk iha estrda ibun sira-ne’e mak laiha. ne’ebé, ba oin, ita sei halo sensibilizasaun nune’e komunidade ida-idak bele kuda sabraka iha uma ohin ka estada ibun,” nia dehan.
xefe suku maukasa, aileu, juliana imaculada. arminda fonseca.
xefe suku maukasa no hanesan prezidente kooperativa cu-fatuma, juliansa imaculada hateten, nia parte hanesan xefe suku ba oin sei tau atensaun ba asuntu kuda sabraka refere, maibé prsiza mós hetan informasaun ruma nune’e bainhira kuda sabraka iha rezultadu.
“durante ne’e ami kuda. maske labarak liu, maibé kuda moris hotu sabraka sira-ne’e mate hosi nian tutun mak tun fali ba nia hun tanba buat ida peste mak halo. tanba ne’e, ba oin atu kuda fali presiza hetan formasaun,” nia dehan.
 kandidatu prezidente repúblika períodu 2022-2027 ho númeru sorteiu 8, lere anan timur, hateten nia parte hetan votu konfiansa hosi povu hodi eleitu ba prezidente repúblika mak hakarak promove diálogu hodi garante estabilidade no lori povu ba moris di’ak.
“bainhira sai prezidente repúblika, ha’u tenke buka líder hotu, atu ami tuur hamutuk haree nasaun ne’e nia futuru hodi lori povu ba moris di’ak. tanba ita labele moris de’it ho empase polítika hodi sakrifika povu nia moris de’it,” kandidatu pr lere hateten liuhosi kampaña aberta iha kampu eis merkadu manatuto, kuarta ne’e.
 manán iha eleisaun, kandidata milena pires hakarak hadi’a povu nia moris
tenente jenerál reformadu ne’e mós husu ba povu hotu iha fatin ne’ebé de’it mak hadomi xanana gusmão atu hadomi mós lere anan timur hodi lori ba prezidente repúblika.
kandidatu prezidente repúblika periodu 2022-2027, lere anan timur. francisco sony
“manatutu oan sira, imi hadomi maun xanana imi mós tenke hadomi ha’u, ha’u jenerál ida mak hakarak sai prezidente repúblika.  ha’u kandidata an ho independente, maibé ha’u nafatin ema fretilin,” nia akresenta.
nune’e, lere promete bainhira sai prezidente repúblika sei promove diálogu entre líder sira hotu atu hametin rekonsiliasaun hodi ema hotu moris iha estabilidade.
“ha’u nia misaun no vizaun mak sai prezidente la’ós buat ne’ebé difisil, maibé ha’u sai prezidente atu marka diferente ho ida ne’e ha’u hakarak serbí nasaun ida ne’e hosi prezidente repúblika. ha’u jenerál ne’ebé berani sai kandidatu ba pr, bainhira sai prezidente ha’u tenke sai simbolu unidade nasionál, ha’u sei obriga ema hotu promove unidade nasionál,” nia afirma.
tanba ukun-an ida ne’e atu povu hotu bele moris di’ak, la’ós husik povu moris nafatin nune’e. tanba ne’e sai duni prezidente repúblika sei halo diferente atu lori povu ne’e ba moris di’ak.
kampaña dahuluk hosi kandidatu pr lere anan timur ne’e hala’o iha kampu eis merkadu munisípiu manatuto ne’ebé hetan partisipasaun másimu hosi simpatizante hosi manatutu-oan no hetan seguransa másimu hosi polisia nasional timor – leste (pntl) no observa direta hosi komisaun nasionál eleisaun (cne,sigla portugés).
iha kampaña ne’e, simpatizante sira balun utiliza bandeira partidu nian hanesan fretilin, partidu libertasaun popular (plp), cnrt no falintil nian.
tuir oráriu kampaña ne’ebé fó sai hosi komisaun nasionál eleisaun (cne-sigla portugés) hahú ohin 02 marsu no sei ramata 16 marsu tinan ne’e.
biografia kandidatu lere anan timur
kandidatura prezidente repúblika periudu 2022-2027, tito da costa cristovão “lere anan timur”. francisco sony
tito da costa cristovão ho naran konesidu lere anan timur, moris iha dara maras, postu administrativu iliomar, munisipiu lautem, iha 02 fevreiru 1952, nuudar oan-mane hosi domingos dos santos no filipa dos santos.
lere hanesan oan mane boot hosi maun-alin na’in-neen ne’ebé kompostu hosi feto rua no mane haat.
iha tinan 1960 nia tama iha eskola báziku iha fuiloro no ramata iha tinan 1965, hosi tinan 1965-1968 nia ramata nia estudu iha síkulu da-huluk iha eskola ida ne’ebé administra hosi militar portugés no iha tinan 1969 nia tama iha eskola agrikola fatumaca no ramata iha tinan 1973.
iha tinan 1974, lere tama iha ezersitu portugés no rekruta iha aileu no koloka nuudar motorista iha kuartál jenerál taibessi dili. iha tinan 1975 nia transfere ba caicoli ba destasementu paraquedista da-huluk, nune’e iha jullu tinan hanesan nia husu lisensa hodi estájiu iha fatumaca, antes tinan ne’e nia rohan nia kontinua hela iha iliomar.
iha 20 agostu 1975 ho fundasaun falintil forsa armada fretilin nian, lere adere ba filleira nuudar asistente politika.
lere anan timur sei iha iliomar iha 07 dezembru 1975, bainhira indonezia hahú halo invazaun mai timor-leste. hafoin invazaun hamutuk ho organizasaun no protesaun ba populasaun iha baze apoiu rejiaun no zona rezisténsia, lere asume kargu nuudar asistente politika zona iliomar.
iha tinan 1976, lere hetan fiar hodi sai hanesan sekretária zona marabia inklui zona iliomar. iha tinan 1977 ho restruturasaun fretilin nian hetan fiar hodi sai sekretáriu zona “tractor” inklui parte lospalos, iliomar no lore no sekretáriu renal (rekonstrusaun nasional) la kleur de’it lere hetan tan konfiansa hanesan delegadu komisariu, kargu ne’ebé nia okupa to’o baze apoiu rahun iha novembru 1978.
ho inisiu funu guerilla iha tinan 1979 hafoin baze apoiu rahun no populasaun sira fila ba ida-idak nia fatin no lere kontinua hela iha ai-laran iha rejiaun ai-laran iliomar, lore, lospalos ho kargu ne’e to’o tinan 1980 nia rohan.
iha tinan 1981, realiza konferénsia nasionál maubai dahuluk iha rejiaun viqueque, lere hetan fiar hosi komite sentrál fretilin hodi asume kargu nuudar komisáriu polítiku no responsavél prinsipál polítiku rejiaun funu sei nafatin.
iha fulan marsu 1983, rezisténsia no reprezentante militár indonézia konkorda atu halo cessar-fogo (gencatan senjata), maske kras ne’ebé halo iha funu agostu tinan ne’ebé halo ramata akordu ne’e.  nune’e iha fulan-jullu, lere hetan mudansa ba rejiaun haksolok iha zona ainaro no suai ho kargu nuudar responsavél prinsipál rejiaun.
iha marsu 1984, lere hetan kanek iha tiru malu no evakua ba kablaki-hun iha rotuto no iha ne’ebá nia hela to’o fulan outubru nia rohan.
tama ba tinan 1985, lere hetan nomeasaun hanesan komandante unidade da-haat. iha tinan 1987 ho despartidarizasaun brasu armada fretilin, lere asume funsaun militár estritamente iha ámbitu falintil.
iha tinan 1990 nia transfere ba rejiaun ponta leste hanesan responsavel prinsipál no primeiru komandante rejiaun, iha ne’ebé nia hela to’o funu ramata. iha tinan 1997 nia hetan nomeasaun hanesan sub-xefe estadu maiór falintil.
iha fulan jullu 1999, falintil unilateralmente fahe ba akontamentu haat no lere responsavel ba akontamentu atelari iha ponta leste.
iha 30 agostu 1999, iha referendum ida ne’ebé organiza hosi organizasaun nasoun unida (onu) povu timor-leste hili atu ukun rasik an to’o rezultadu hatudu duni timor-leste manán no sai nasaun independente.
iha 01 fevereiru 2001, iha munisípiu aileu, lere hetan promosaun hodi sai hanesan koronél f-fdtl iha serimónia ida ne’ebé lidera hosi administradór tranzisaun onu, sergio vieira de melo.
iha 20 maiu 2002, iha restaurasaun independensia, lere hanesan xefe estadu maiór das f-fdtl. iha 07 dezembru 2006, lere hetan kondekorasaun ordem guerrilla hosi prezidente rdtl.
iha tinan 2007, prezidente rdtl kondekora lere ba nia servisu operasaun halibur, operasaun konjunta ida entre f-fdtl no pntl ne’ebé ho objetivu atu re-estabelese seguransa no ordem iha nasaun ne’ebé foin krize polítika iha 2006.
iha 28 novembru 2009, lere promove ba brigadeiru jenerál no vise xefe estadu maiór jeneral f-fdtl hosi prezidente repúblika,josé ramos horta.
iha 20 agostu 2011, iha serimonia omenajen agradesementu no rekoinesimentu ba eis komandante ba luta libertasaun, lere ofisialmente dezmobilizadu hosi falintil no kondekoradu hamutuk ho eis komandante hamutuk 235.
iha 06 outubru 2011, lere hetan promosaun sai hanesan xefe estadu maiór forsa armada, maijór jenerál hosi prezidente rdtl josé ramos horta.
entretantu, lere anan timur kaben iha tinan 1956 ho elsa pinto ne’ebé mate bainhira hahoris oan da-ruak iha tinan 1981. lere iha oan na’in rua carlos alu da costa moris iha tinan 1978 no elito oan kiak moris iha 1981.
iha 2001, lere kaben ho cidalia mesquita lera ximenes da costa, sira iha oan na’in neen hanesan mane-ida no feto na’in-lima.
lere ko’alia lian haat nuudar lian maternal iha timor – leste hanesan tetun, fataluku, makasae, makalero no portugés.
 kandidatu pr rogério lobato kansela kampaña aberta iha gleno
 federeasaun futeból timor-leste (fftl) no liga futeból timor-leste (lftl), kinta ne’e, realiza enkontru hodi deside abertura jogu primeiru no segunda divizaun époka 2022, iha loron 18 agostu tinan ne’e.
biban ne’e, sekretáriu jerál federasaun futeból timor-leste (fftl), gregorio correia, hateten, abertura jogu primeira divizaun no segunda divizaun tenke tuir kalendáriu federation international football association (fifa) no asian football confederation (afc) nian.
“hakarak ka lakoi 18 agostu ne’e liga la’o tanba iha juñu no jullu ne’e, eventu internasionál iha li’ur barak ne’ebé jogadór barak sei partisipa. ne’ebé difikulta klube sira  nia jogadór barak mak envolve, nune’e agostu mak hahú abertura tanba atividade internasionál laiha,” dehan gregorio ba governu liuhosi ministru asuntu parlamentár no komunikasaun sosiál (mapkoms), francisco martins da costa pereira jerónimo, apela ba timoroan hotu atu presiza buka hatene didi’ak ajénsia fasilitadór molok ba servisu iha rai-li’ur nune’e ikus mai labele hasoru problema oioin.

 mnek koopera ho interpol salva traballadora timoroan na’in-hitu “terus” iha dubai
nia husu ba komunidade no timoroan sira labele ansi lai sai ba rai-li’ur hodi lihosi de’it ajénsia ne’ebé mak ema seidauk hatene klaru katak timoroan sira-ne’e atu hetan servisu ka lae.
“ba sidadaun hotu-hotu, ita joven sira, se hakarak ba servisu iha rai-li’ur governu la bandu ka la impede maibé kuidadu hatene didi’ak lai iha ne’eba sé mak atu garantia servisu ne’e. ita labele halai tuir de’it, ita haree ita-nia maluk sira barak ba ona ita mós hakarak ba. agora ita obriga família tenke presiza osan lubuk ida-ne’ebé gasta tiha, sosa tiha billete, buat hotu to’o iha ne’eba saida mak akontese tan,” governante ne’e apela hodi hatán ba preokupasaun deputadu sira-nian kona-ba traballadór timoroan feto na’in-hitu (7) ne’ebé daudaun ne’e terus no hela iha dubai, uni emeradu arabé (uea), iha plenária parlamentu nasionál, segunda ne’e.
tanba ne’e, governu husu sidadaun hotu tenke hatene no kuidadu liu-liu joven sira no sé de’it mak hakarak ba rai-li’ur atu halo servisu tenke hatene loos lai, sé mak responsabiliza ba sira iha fatin ne’eba.
governante ne’e hateten, kona-na hanoin atu ba inglaterra ho irlandia ne’e ninia regra klaru no ema hotu hatene ona maibé ba servisu iha portugál ka rai-li’ur seluk hodi uza de’it pasaporte timor-leste ne’e tenke tetu didi’ak.
“maibé kona-ba portugál ho de’it pasaporte timor-leste hakarak ba servisu iha ne’eba la’ós labele, bele maibé presiza hatene loloos sé-sé mak responsabiliza iha ne’eba, nune’e too iha fatin destinadu ne’e bele hetan servisu,” nia hateten.
tuir nia, ajénsia sira ne’ebé agora ministéiru liuhosi governu halo kontaktu ho sira-ne’ebé mak haruka joven sira balun mai presta deklarasaun esplika prosesu hotu maibé balun mós seidauk mai.
tanba ne’e. governu la fó sala ema ida maibé husu de’it atu hatene kuidadu no atensaun di’ak liu atu sai ba ne’e hatene responsabilidade sé mak iha ne’eba atu fó servisu, ida-ne’e mak importante.
liga ba traballadór timoroan feto na’in-hitu ne’ebé terus hela iha dubai, governu nafatin halo kontaktu ho embaiada hotu-hotu atu haree kestaun ne’e, no timor-leste nia embaixada iha portugál halo hela levantamentu dadus buka tuir sira ne’e ba ne’ebé karik hodi akompaña.
“relasiona ho joven sira ba rai-li’ur, hanoin iha ona semana liu ba ami halo ona esplikasaun katak sira-ne’ebé oras ne’e iha portugál li hosi ministéiru negósiu estranjeiru no kooperasaun (mnek) informa ona ba iha embaixada halo ona servisu hodi buka tuir timor-oan sira-ne’ebé ba buka servisu maibé ba la hetan servisu, oras ne’e preokupadu iha no embaixadór sira kontinua fó atensaun nafatin ba sira,” nia dehan.
 bankada fretilin-khunto-pd husu governu fó asisténsia ba traballadór na’in-hitu iha dubai
ministru obra públika (mop), salvador eugênio soares dos reis pires, informa, daudaun governu prepara planu estrada nasionál, ne’ebé inklui estrada ligasaun ainaro-bobonaro no ainaro-zumalai.
“governu komunika hela ho banku nasionál aziátiku (adb, sigla inglés), ne’ebé osan poupansa balun hosi empréstimu sei halo estudu uluk, hafoin husu osan atu kompleta estrada, atu nune’e konesaun hosi munisípiu aileu bá munisípiu rua ne’e di’ak atu fasilita komunidade halo movimentasaun no atividade ekonómiku,” ministru hateten durante diálogu komunitáriu, iha salaun parokiál ainaro, segunda ne’e.
 mop aprezenta estratejia investimentu estrada nasionál ba km
tuir governante ne’e, polítika viii governu katak projetu hotu tenke liuhosi faze dezeñu atu identifika risku no haree ba mudansa klimátika daudaun ne’e, presiza haree uluk risku ambientál hosi fatin implementa projetu.
aleinde ne’e, governu hakarak trata projetu nu’udar prosesu sientífiku la’ós hanesan prosesu polítiku.
estrada nasionál ainaro-bobonaro, antes ne’e tama kontratu projetu 143 iha tinan 2017, ne’ebé bazeia ba relatóriu, empreza konsórsiu rua ne’ebé toma konta ba projetu ne’e iha problema.
“entaun progresu fíziku to’o de’it 24,6%. ami kontaktu ona sira atu rezolve, maibé tanba projetu finansia hosi fundu infraestrutura, entaun tenki lori ba konsellu administrasaun fundu infraestrutura (kafi) hodi haree filafali kontratu, ida-ne’e maka dezafiu,” ministru akresenta.
iha tinan 2018 to’o 2021, iha setór estrada no ponte halo projetu 28, kompostu hosi estrada kilómetru 126 ba ainaro de’it konstitui hosi estrada rurál hamutuk 23, ho distánsia kilómetru 108, fahe ba manutensaun iha projetu 18, ho distánsia kilómetru 85 no reabilitasaun kilómetru 4,22.
“estrada sira ne’e hola parte ida programa estrada ba dezenvolvimentu (r4d, sigla inglés), la’ós projetu international labour organizasaun (ilo), maibé organizasaun ne’e hetan kontratasaun atu fó asisténsia téknika, ne’ebé parte governu austrália mak selu atu tulun governu timor-leste dezenvolve estrada rurál sira, maibé kapital investimentu mai hosi governu timor-leste, ne’ebé kada tinan aloka iha orsamentu jerál estadu (oje) hodi halo manutensaun no reabilitasaun,” governante ne’e esplika.
enkuantu, estrada nasionál iha territóriu tomak iha kilómetru 6.000-resin, konstitui ona kilómetru 1.200, ne’ebé orsamentu foti hosi empréstimu millaun $500-resin.
“ita iha estrada munisípiu iha kilómetru 900-resin desde independénsia to’o agora, maibé foin halo de’it kilómetru 33 no estrada rurál kilómetru 3.700 foin halo de’it kilómetru 700-resin, uza osan desde independénsia to’o mai agora millaun $200,” nia dehan.
estrada munisipál ida mak reabilitasaun estrada hatu’udo-ainaro no área aiasa-kasa ne’ebé iha tinan kotuk tama iha planu no kafi aprova ona no tinan 2022 promove uluk ba estudu molok dezenvolve.
seluk tan, aitutu-hatubuilico, hatubuilico-letefoho, ne’ebé sei liga ho munisípiu ainaro, ermera-hatubulico, hatubulico-santuáriu nai feto ramelau.
daudaun ne’e dezeñu hotu ona, halo hela reajustamentu balun no haruka ona ba cna hodi prepara fó sai konkursu iha tempu badak kuandu prosesu ne’e hotu.
primeiru-ministru (pm), taur matan ruak, preokupa tanba durante tinan 20 nia-laran, kontentór sira ne’ebé tula sasán importasaun, bainhira filafali ba sira-nia nasaun orijen la sosa buat ruma hosi timór.
“ha’u konkorda ho sosiedade sivil nia hanoin, katak kontentór fila mamuk, tanba ne’e ita hanoin atu taubuat ruma iha laran,” pm hateten iha ámbitu diálogu komunitáriu iha salaun parokiál gleno, hodi hatán ba preokupasaun sosiedade sivil, kinta ne’e.
antes ne’e, xefe governu komunika ona ho parseiru balun hodi rezolve hamutuk.
“foin lalais ha’u ko’alia ho eis embaixadór tuan, bainhira hasoru ha’u molok nia fila no ha’u husu ba nia katak ha’u iha preokupasaun ida mak devize komersiál, ne’ebé kada tinan ami sosa sasán hosi li’ur barak, depois ita boot sira sosa ami-nia saida? nia hatán agora sira ajuda hela hodi halo karau sira iha timór labele moras, nune’e bele fa’an ba indonézia inklui nuu iha timór ain a’as tebes, ami ajuda hatama nuu hun badak,” nia akresenta.
 autoridade-komunidade ermera preokupa ho kafe folin tuun
nune’e mós, xefe ezekutivu husu ba populasaun ermera, ne’ebé nu’udar munisípiu ida riku kafé tenke prodús halo barak inklui produtu seluk, hafoin haruka ba rai-li’ur.
“foin daudaun ha’u ko’alia ho parseiru balun katak problema timór mak produtividade, tanba ne’e sira husu tenki konvense oan matenek sira ba fali natar no to’os, tanba nasaun seluk emprezáriu agrikultór ne’e hasai estudu boot maibé agora timór-oan sira matenek tiha lakohi ba dezenvolve agrikultura maibé haruka mak katuas sira de’it ne’ebé forsa laiha, idade avansadu, no tékniku sira ne’ebé uza antigu ne’e oinsá bele aumenta produsaun,” nia informa.
liga ho reseita portu dili, pm defende governu tenke investe tanba kada tinan hosi atividade portuáriu mak bele hatama reseita ba kofre estadu.
“portu dili iha tinan 2018 hatama osan millaun $69,2, to’o fali tinan 2020 millaun $71,7, no tinan 2021 millaun $72,4. ita hanoin, kuandu ita la hadi’a portu ne’e, osan boot sira ne’e halai lakon tiha no ita foti osan iha ne’ebé, no bainhira hadi’a tiha kobra osan barak liu. estratejia governu la’ós de’it simu kontentór ne’ebé mai rai-laran, maibé kontentór ne’ebé ba rai seluk no bainhira hakarak tau provizóriu iha portu tenke selu,,” pm taur dehan.
reprezentante sosiedade sivil, daniel santos do carmo, husu ba governu atu labele orgullu ho investimentu sira iha portu, maibé haree uluk ba vida povu nian.
“ita labele orgullu ho portu tanba kontentór tama mai nakonu, maibé fila ba mamuk, tanba ne’e sosiedade sivil nunka apresia mega projetu sira hanesan auto estrada to’o agora abandona, di’ak liu ita ko’alia sidade universitáriu,” nia hateten.
daudaun ne’e, autoridade nasionál petróleu no minerál (anpm) hanesan autoridade reguladór dezignada hosi timor-leste no austrália, halo hela diskusaun ho parseiru sira hodi finaliza dokumentu enkuadramentu legál no fiskál atu dezenvolve kampu greater sunrise.
“ita agora hatuur enkuadramentu legál no fiskál, liuliu aspeitu tributária inklui rejime reguladór. ami-nia diskusaun hahú hosi jestór anteriór sira-nia serbisu ne’ebé mak iha, ein prinsípiu anpm mak lidera prosesu diskusaun, ne’ebé tinan ne’e ami-nia alvu mak atu kompleta dokumentu sira hanesan petroleum mining code, kontratu partilla produsaun no enkuadramentu fiskál,” prezidente anpm, florentino soares ferreira, informa foin lalais ne’e ba agência tatoli, iha ninia knaar fatin, edifísiu ministériu finansa, aitarak-laran.
enkuadramentu fiskál atu haree ba impostu no tributária no presiza kompleta mós rejime reguladór no kompeténsia jurizdisionál ne’ebé sei envolve entidade relevante sira hanesan aduaneira, imigrasaun no kuarentena.
“iha pasadu ami halo arranjamentu trazisionál ba kampu sira ne’ebé ita muda ba jurizdisaun timor-leste ein kolaborasaun di’ak ho parseiru. purtantu serbisu hirak ne’e la’o ona no ami atinje ona esbosu finál, ne’ebé daudaun iha faze idaidak halo revizaun no ninia pareser atu tuur no defende idaidak ninia interese, tanba diskusaun ne’e hosi parte tolu, governu timor-leste, governu austrália no greater sunrise joint venture ne’ebé kompostu hosi woodside, timor gás no petróleu, empreza públika (timor gap, e.p) no osaka,” nia akresenta.
nune’e, fulan-janeiru nia laran sei halo kalendáriu atividade ba tinan 2022 no sei hahú filafali reuniaun ne’ebé antes ne’e ladún efetivu tanba situasaun covid-19 dalabarak ho de’it virtuál.
“ita fiar bainhira enkuadramentu sira iha mak foin halo planu dezenvolvimentu. públiku dalaruma kahur sasán liu dehan asina tratadu, kadoras bele mai ona maibé opsaun dezenvolvimentu iha rua. timor gap, e.p hosi parte konsórsiu sei diskute ba woodside sira hodi deside, planu dezenvolvimentu nia modelu oinsá, hatama opsaun ba anpm no bainhira ami konkorda, sei lori ba governu ne’ebé iha komisáriu tolu, rua hosi timor-leste no komisáriu ihosi austália,” nia tenik.
rejime espesiál
estadu timor-leste liuhosi timor gap, e.p hola parte iha konsórsiu greater sunrise, ho partisipasaun maioria reprezenta 56,56%, woodside (operadora) 33,44% no osaka gas 10%.
“ema dalaruma hanoin katak kampu ne’e timor-leste ninian, maibé bainhira haree mapa, liña fronteira iha okos no rejime greater sunrise tuur iha leten. agora liña okos hanesan provizionál, signifika nia iha maibé daudaun liña greater sunrise mak ita konsidera. entaun bainhira rekursu ne’e ita dezenvolve, estrai no prodús, kampu ne’e la eziste maibé liña ne’e iha, signifika agora iha kampu iha liña provizionál ne’ebé nasaun rua mak hanesan na’in,” prezidente anpm esplika.
tuir tratadu fronteira marítima iha anexu b, artigu 2, hatuur kona-ba greater sunrise nia estatutu ne’ebé partilla persentajen, katak bainhira dada kadoras bá austrália mak timor-leste hetan 80% no austrália 20%, enkuantu dada mai timor-leste hetan 70% no austrália hetan 30%.
“agora greater sunrise hanesan rejime espesiál, ne’ebé anpm hanesan autoridade dezignada bainhira konkorda dada mai timor-leste, lei no enkuadramentu fiskál hatuur ona no buat hotu loos ona, ita hein dezenvolve deit. karik tinan ne’e hatuur, tinan oin parseiru sira hato’o planu dezenvolvimentu mai, nune’e anpm hato’o ba komisáriu na’in-tolu atu foti desizaun, se desizaun tun ona ita bele implementa no ezekuta ona konstrusaun iha tasi laran, hatún kadoras, no planta liquefied natural gas (lng) iha beaço,” nia tenik.
aleinde ne’e, tanba greater sunrise tama iha rejime espesiál, país rua tenke hapar enkuadramentu legál no fiskál.
“ita-nia lei la hanesan ho austrália, ita adapta lei portugés ne’ebé maioria lei sivil. entaun bainhira país rua atu regula rejime espesiál, kuandu ita tau ita-nia lei bele kontradiz ho sira no sira tau sira-nia bele kontradiz ho ita nia, entaun ita tenke buka dalan klaran. ita haree parte ne’ebé han malu ita konkorda no halo provizaun hamutuk,” prezidente anpm dehan.
 2022: timor-leste asina kontratu fahe produsaun ba dezenvolvimentu greater sunrise
nune’e mós, ba rejime fiskál tanba sistema impostu timor-leste la hanesan austrália, maka presiza iha desizaun hamutuk atu sistema tributária ne’e justa ba país rua.
enkuantu, kona-ba partilla produsaun, uluk kontratu haat, maibé agora presiza halo sai ida de’it ba rejime espesiál.
“kontratu ne’e diskute no finaliza ona, maski iha parte balun mak iha diferensa ideia, liuliu asuntu desmantela no kontíudu lokál ne’e presiza diskute. iha austrália uluk desmantelamentu laiha, tanba sira-nia sistema konsesaun ne’ebé sira fó de’it ba empreza mak halo hotu no selu taxa, maibé timor-leste nia fahe lukru no pro-ativa envolve-an iha laran,” florentino soares tenik.
tanba ne’e, país rua diskute hela kontratu partilla produsaun, atubele defende interese idaidak, nune’e bainhira hatama ba modelu ekonómiku, projetu ne’e viável ekonomikamente ba país rua.
“ita halo ezersísiu atu hamosu kontratu partilla produsaun ida. bainhira ita aseita ona termu kondisaun no provizaun iha laran mak ita bele asina no implementa, etapa tuir mai mak tama iha planu dezenvolvimentu, sira hatama dokumentu, ita hatutan ba komisáriu sira no komisáriu foti desizaun atu implementa greater sunrise joint venture, hahú halo konstrusaun ba plataforma, dada kadoras no konstroe planta lng,” nia esklarese.
komisaun f ne’ebé trata asuntu saúde, seguransa sosiál no igualidade jéneru, iha parlamentu nasionál, kinta ne’e hala’o diskusaun iha espesialidade ba aprovasaun relatóriu paresér ba projeitu-lei númeru 29/v (3a) kona-ba lei protesaun ba labarik no foinsa’e iha perigu no sei  submete ba meza prezidente parlamentu nasionál (ppn).

“ohin, ami halo diskusaun ba relatóriu paresér iha espesialidade kona-ba projeitu-lei protesaun ba labarik no foinsa’e iha perigu, ne’ebé daudaun ne’e iha faze diskusaun leitura no sei halo aprovasaun. nune’e, bainhira aprova ona mak sei haruka relatóriu paresér ne’e ba meza prezidente parlamentu nasionál (ppn) hodi halo kontinuasaun diskusaun iha finál globál,” prezidente komisaun f, noé da silva ‘buka tuir’, ba jornalista sira iha ótel jl vila, fatuhada.
bainhira haruka ona relatóriu ba meza ppn np prezidente parlamentu nasionál mak sei iha kompeténsia hodi halo ajenda diskusaun tuir mai.
preámbulu hosi projetu-lei ne’e previstu kona-bá dezenvolvimentu ida ba sistema protesaun integrál ba labarik sira, nune’e impoin esforsu armonizasaun lei hotu-hotu relasaun ho promosaun no protesaun diretu ba labarik no joven iha perigu sira.
iha testu orijinal projetu-lei ne’e iha artigu hamutuk 103 no kapítulu hamutuk xi. kapítulu i ko’alia kona-ba dispozisaun jerál, kapítulu ii ko’alia kona-ba intervensaun ba promosaun direitu sira no protesaun labarik no joven iha perigu.
kapítulu iii ko’alia kona-ba medida promosaun direitu no protesaun, kapítulu iv ko’alia kona-ba komunikasaun, kapítulu v ko’alia kona-ba intervensaun ministériu públiku, kapítulu vi previstu dispozisaun prosesuál jerál.
kapítulu vii sita kona-ba prosedimentu urjénsia, kapítulu viii ko’alia kona-ba prosesu iha serbisu protesaun labarik no foinsa’e no kapítulu ix ko’alia kona-ba prosesu judisiál promosaun no protesaun.
deputadu sira-ne’ebé sai proponente ba projetu-lei ne’e mak hanesan noé da silva ximenes “buka tuir”, antónio verdiál de sousa, felix da costa “anin buras”, cidália mesquita ximenes, maria gorumali barreto, helena martins belo, antónio nobre tilman, lúcia taeki, veneranda lemos martins no ernesto fernandes “dudu”.
inisiativa lejizlativa ne’e bazea ba rezolusaun parlamentu nasionál númeru númeru 16/2003, 30 jullu, ne’ebé timor-leste ratifika konvensaun kona-ba direitu labarik.
entidade sira-ne’ebé submete paresér ba projetu-lei ne’e mak hanesan alfela, asosiasaun defisiente timor-leste (adtl), child fund, komisaun nasionál direitu labarik, fokupers, fongtil, jsmp, ministériu justisa, ministériu saúde, ministériu solidariedade sosiál no inkluzaun, ministériu públiku.
nune’e mós organizasaun internasionál ba traballu (oit), parlamentu foinsa’e, plan international, pdhj no unicef.
maibé, komisaun f finaliza diskusaun ba proposta lei ne’e iha tan aditamentu aumenta artigu hamutuk 48 no kapítulu balun ne’ebé ko’alia kona-ba direitu no dever labarik nian tanba kontráriu iha konstituisaun ko’alia ona direitu no devér sidadaun sira iha entaun presiza haree.
“tanba iha projeitu lei foun ne’e ko’alia espesífika ba labarik no joven sira-ne’ebé situasaun risku, nune’e proposta maluk deputadu balun sei iha diskusaun kle’an iha finál globál iha plenária parlamentu nasionál tempu tuir mai,” nia dehan.
deputadu, noé da silva, la esplika detallu kona-ba hosi projeitu-lei ne’ebé aumenta tan artigu 48 tanba sei iha faze aprovasaun relatóriu paresér.
 komisaun f sei halo re-abertura artigu hitu ba projetu-lei protesaun labarik
parlamentu nasionál liuhosi reuniaun lidér bankada parlamentár halo diskusaun aprova giaun no kalendáriu diskusaun orsamentu jerál estadu (oje) 2022.
tuir kalendáriu, diskusaun sei hahú ho semináriu panorma orsamentál iha loron 27 to’o 29 outubru iha tibar-liquuiça, ba audiénsia públika hahú iha 04 fulan novembru ho jeneralidade, espesialidade no termina iha 15 dezenbru, hafoin komisaun c trata asuntu finansa públika halo redasaun finál no iha 20 dezembru 2021 envia ba prezidente repúblika hodi halo promulgasaun.
prezidente parlamentu nasionál, deputadu aniceto longuinhos guterres, hateten kalendáriu ne’e sei guia prosesu debate oje 2022.
“ohin, ita fiksa kalendáriu no komisaun ida-idak hato’o ona ba instituisaun relevante sira, nune’e parlamentu ho governu bele halo diskusaun oje 2022 hahú ho semináriu panorama orsamentál no audénsia públika, jeneralidade ho espesialidade,” aniceto guterres anunsia liuhosi reuniaun ho lidér bankada iha sala plenária, tersa ne’e.
antes ne’e, iha loron 15 outubru tinan ne’e, governu liuhosi ministériu finansa submete ona proposta lei orsamentu jerál estadu (oje) 2022 ho montante biliaun $1,675 ba parlamentu nasionál.
proposta lei ne’e governu entrega iha sala komisaun c ne’ebé trata asuntu finansa públika no simu hosi prezidente parlmentu nasionál (ppn), aniceto guterres.
proposta oje 2022 ne’e hetan redusaun 17,5% hosi oje ratifikadu 2021 ho montante biliaun $1,2.
 governu submete proposta lei oje 2022 biliaun $1,675 ba pn
ministéiru koordenadór ba asuntu ekonómiku (mkae) prevee $1,653,170 iha orsamentu jerál estadu (oje) 2022.
“oje 2022, mekae prevee $1,653,170 hodi finansia programa rua, sub-programa tolu no atividade 12,” joaquim amaral hateten bainhira halo audiénsia públiku ho komisaun c parlamentu nasionál, iha sala plenária, tersa ne’e.
ministéiru koordenadór ba asuntu ekonómiku (mekae) prevee $1,653,170, aloka ba saláriu vensimentu $162,277, bens servisu $,440,893, kapitál menór, kapitál dezenvolvimentu laiha, transferénsia públika $50,000.
orsamentu bazea programa
programa boa-governasaun no jestaun instituisionál sei gasta $531,211 no programa investimentu no diversifikasaun ekonómia sei gasta $1,121,959.
programa boa -governasaun no jestaun instituisionál ho nia sub-programa ida no atividade haat.
programa investimentu no diversifikasaun ekonómia ho nia sub-programa polítika ekonómika nia atividade mak monitorizasaun ba negósiu kii’ik rurál hodi finansia liu hosu subvensaun públika, atividade   koordenasaun polítika departamentu ministerial no ajénsia tutela, atividade desiminasaun informasaun kona-bá atividade ekonómika.
atividade halo koordena, monitoriza no avalia implementasaun planu rekuperasaun ekonómiku, atividade dezenvolvimentu no kapasitasaun setór privadu iha área ekonómia no institui instrumentu apoiu ba finansiamentu mikro ki’ik, médiu no empreza boot.
atividade koordena no akompaña servisu no polítika governamental dezenvolvimentu setór privadu no kooperativa.
sub-programa diversifikasaun ekonómia ho nia atividade koordenasaun, sosializasaun no desiminasaun ba dezenvolvimentu komérsiu, atividade konsebe no promove polítika diversifikasaun ekonómia.
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) prontu simu keixa reklamasaun relasiona ho implementasaun programa cesta bázika faze daruak.
inspetór jerál aifaesa, i.p, ernesto monteiro, dehan, funsionáriu aifaesa la sufisiente tun ba terrenu halo monitorizasaun, tanba ne’e maka fatin hirak ne’ebé ekipa la konsege kobre, bainhira mosu produtu balun la tuir saida mak prevee iha baze legál, autoridade lokál bele reprezenta komunidade hato’o keixa.
“iha duni funsionáriu maibé própriu ba inspesaun ne’e menus, ho nune’e ami husu nafatin partisipasaun apoia tomak hosi autoridade lokál no konsumidór rasik, katak buat ruma ne’ebé la tuir duni regra no kondisaun ne’ebé iha, ami prontu simu keixa para rezolve tuir lei ne’ebé iha no knaar ne’ebé atribui ba ami,” inspetór jerál informa ba agência tatoli, iha ninia knaar fatin, matadoru, segunda ne’e.
 governu lansa distribuisaun cesta bázika faze daruak iha aldeia baia leste
tuir nia, meiu tékniku sai difikuldade ba aifaesa hodi halo monitorizasaun ba implementasaun cesta bázika faze daruak, maski nune’e sei halo monitorizasaun durante implementasaun  programa nasionál ne’e.
“difikuldade ne’ebé ami hasoru maka falta transporte. antes ne’e ami iha veíkulu 12 ho kondisaun di’ak hotu, maibé polítikamente ho despaixu dekretu governu, limita transporte ba instituisaun hotu, entaun ami hatama tiha karreta lima ba patrimóniu estadu, ami presiza maka ami halo fali proposta, ne’ebé ami hato’o ona proposta ba sira hodi fasilita karreta ba ami hodi halo atividade liuliu monitorizasaun ba cesta bázika,” nia akresenta.
aifaesa sei halo monotorizasaun hamutuk ho instituisau seluk hanesan komisaun antí-korrupsaun (cac, sigla portugés), provedoria direitu umanu no justisa (pdhj, sigla postugés) no instituisaun seluk tan.
“ami halo ona reuniaun konjunta ida, iha sujestaun balun katak durante implementa cesta bázika, bainhira deskonfia foos kahur maka ami sei hapara provizóriu, halo tiha prosesu maka bele kontinua, aleinde ne’e bainhira produtu sira fahe mak deskonfia la loos, ami sei foti amostra, hafoin ami loke prosesu ba empreza ne’ebé toma-konta ba distribuisaun,” nia esplika.
entretantu, foin lalais iha lansamentu no distribuisaun cesta bázika faze daruak ne’ebé hala’o iha 17 juñu 2022 partisipa mós hosi aifaesa, cac no pdhj, ne’ebé molok entrega produtu sira ba benefisiáriu sira, ekipa aifaesa, i.p halo uluk verifikasaun ba produtu sira.
xefe suku samalari, postu adminiatrativu baucau vila, munisípiu baucau, rui sorteiro magno siqueira, agradese ba governu tanba simu ona osan insentivu $250 ne’ebé parlamentu nasionál aprova.

 pn aprova: saláriu xefe suku $140 hasa’e ba $250
“ami agradese, normalmente osan insentivu hosi janeiru to’o juñu ami simu dala ida ona no horisehik (kuarta, 22 juñu) estrutura konsellu suku hotu-hotu tuir ona formasaun kona-ba livru 14 no aumenta tan livru haat no hamutuk 18 ona, hosi ne’e mak halo refresing training atu ezekuta ami-nia osan ne’e tama iha konsellu suku nian,” rui hateten ba agência tatoli, liuhosi telefónika, kinta ne’e.
normalmente osan hosi janeiru to’o marsu ne’ebé governu la fó ne’e, agora simu kompleta to’o fulan juñu nian. nune’e, ekipa konsellu suku tuir formasaun kona-ba livru haat ne’ebé liga ba atividade suku nian hodi bele sai baze dadus ida ba sira atu sikroniza.
“livru uluk simu iha 2009 ne’e hamutuk 14 mak kona-ba rejistu komunidade, kuaze atendementu tomak ba atividade governu nian no agora aumenta tan livru haat. ne’e ami agradese tanba hosi livru ne’e ami bele foti baze ida-ne’e hodi bele sinkroniza ho dadus estatístika nian,” nia dehan.
hosi livru 18, nia informa, dahuluk mak fixa família, iha livru ba rejistu ema mate no ema moris nian, seluk mak tenke rejistu projetu sira hotu mai iha suku, livru rejistu bainaka, ida fali kona-ba buat hotu ne’ebé mak governu fó liuhosi ajénsia.
“livru haat ikus ne’e mak kona-ba dadus populasaun nian, sira-ne’e mak ninia koluna to’o livru 18 ne’e,” nia esplika.
aleinde ne’e, xefe suku mós husu governu atu implementa saláriu tuir estandarizasaun sekretáriu estadu formasaun profesional no empregu (sefope) nian ba pesoál apoiu servisu administrasaun suku.
“ita husu para tinan oin aloka osan karik aumenta pesoál apoiu servisu administrasaun suku nia osan no tenke saláriu estandarizasaun sefope, nune’e ema hotu hanesan iha lei nia oin no labele halo diskriminasaun ba ema ida iha kotuk,” nia sujere.
nia dehan, simu osan insentivu xefe suku nian $250, xefe aldeia $150, pesoál apoiu servisu administrasaun suku ho intensivu kada fulan ida $140, delegadu no delegada ho lia-na’in sira hasa’e ba $40 kada fulan.
xefe suku bemori, postu administartivu na’in feto, munisípiu dili, cristalina pereira soares de oliveira, hateten osan insentivu ne’ebá mak parlamentu nasionál aprova ne’e sufisiénte ona ba sira-nia nesesidade.
“ha’u simu ona osan insentivu $250 no ida-ne’e ha’u hanoin sufisiénte ona ba ha’u. ha’u hakarak hato’o agardesimentu ba governu tanba bele konsidera hodi aumenta ona xefe suku sira-nia osan kada fulan to’o $250,” cristalina dehan.
antes ne’e, ministru administrasaun estatál (mae), miguel pereira de carvalho, hateten, bainhira membru konsellu suku eleitu iha 2004 hahú ho subsídiu sira ho valór $15, ho alterasaun subsídiu akontese iha 2012 no halo revizaun iha tinan 2014 konsege hasa’e insentivu subsídiu ba xefe suku sira ho $140 no to’o agora halo ona tinan hitu tempu ona presiza hasa’e insentivu ba líder komunitária sira.
tuir dadus, iha territóriu nasionál ne’e xefe suku sira hamutuk 452 no hosi suku 452 ne’e, xefe aldeia hamutuk 2,233, pesoál apoiu administrasaun suku hamutuk 452, delegadu ka delegada no lia-na’in hamutuk 5,822 ne’e inklui rejiaun administrativa espesial oé-cusse ambeno (raeoa).
prezidente komisaun g ne’ebé trata asuntu edukasaun, antónio verdiál, husu govenu liuhosi ministéiru relevante atu solusiona estudante timor-oan sira iha diáspora ne’ebé pasaporte kaduka ona.

“ministériu ensinu superiór siensia no kultura (messk) atu servisu hamutuk ho ministériu  justisa (mj) no ministériu  negósiu  estranjeiru (mnek) atu foti desizaun ho urjente ba estudante timor-oan sira iha diáspora  ne’ebé sira-nia pasaporte kaduka ka mate ona,” deputadu antónio verdiál levanta liuhosi reuniaun plenária, segunda ne’e.
tanba, nia dehan, iha estudante timoroan balun mak hetan ona ameasa atu deporta fila mai timor-leste, no iha estudante barak mak hetan bolsa estudu hosi embaixada sira hanesan vietname, nova zelandia, portugal, brazil no selu-seluk tan.
tuir nia, estudante hirak ne’e presiza atu bele renova sira-nia pasaporte hodi bele hala’o sira-nia estudu iha rai-li’ur ho seguru.
vise segundu prezidente parlamentu nasionál, luis roberto, hateten iha estudante timor-oan na’in 10-resin ne’ebé iha situasaun covid-19 mai timor-leste atu fila-fali maibé laiha dalan ba sira, tanba ne’e foin daudauk hato’o ona ba parte ministériu edukasaun atu tau matan maibé seidauk iha rezultadu.
hatán ba kestaun ne’e, reprezenta governu liuhosi sekretáriu estadu komunikasaun sosiál (sekoms), merício juvinal dos reis “akara”, klarifika kona-ba estudante timor-oan hosi filipina no malázia ne’ebé hasoru problema hanesan mós ho sira-nia passaporte, ne’ebé foin simu informasaun hosi messk katak ministéiru haruka ona karta pedidu ba ministéiru negósiu estranjeiru no kooperasaun (mnek) no ministéiru justisa.
“karta ba ona no daudaun ne’e iha prosesu nia laran no tempu badak sei solusiona,” nia dehan.
komisaun nasionál eleisaun (cne, sigla portugés) hamutuk ho porgama nasaun unida ba dezenvovlivmentu (undp-sigla inglés), kinta ne’e ofisialmente halo lansamentu ba sentru tabulasaun nasionál no plataforma transformasaun dijitál iha edifísiu cne dili.

embaixadór japaun iha timor-leste, masami kinefuchi, hateten estabelesimentu sentru tabulasaun nasionál no plataforma transformasaun dijitál ne’e hodi bele kobre prosesu eleisaun prezidensiál 2022.
prezidente komisaun nasionál eleisaun (cne), josé agostinho da costa belo embaixadór japaun iha timor-leste,kinfuchi masami hamutuk ho reprezentante rezidente undp iha timor-leste, munkhtuya altangerel lansamentu instalasaun sentru apuramentu nasional ho plataforma dizital. iha salaun cne, díli, kuarta (04/02). imajen tatoli /egas cristovão.
“eleisaun presidensiál ida-ne’e mak eleisaun primeiru ne’ebé implementa iha pandemia covid-19 nin-laran no presiza situasuan diferensa sira hodi responde ba situasaun pandemia ne’e. konsidera ida-ne’e, japaun deside ona hodi oferese apoiu espesiál ba eleisaun reziliente covid-19 nian liuhosi kolaborasaun ho pnud uza finansiamentu miliaun $4 husi osan kontribuisaun taxa povu japones sira-nian,” embaixadór japaun hateten iha ámbitu lanasamentu sentru tabulasaun nasionál ba jornalista sira.
lansamentu ba cne nia sentru apuramentu nasionál no plataforma dijitál ka website ne’ebé mak kobre prosesu tomak hosi eleisaun presidensiál ida-ne’e hodi fó asisténsia inklui mós desenvolvimentu software espesiál ne’ebé mak finansia ho osan miliaun 4$ no komputadór foun 10.
“sistema ho teknolojia modernu ida-ne’e sei sai instrumentu úniku no presiza ba ema hotu hodi hetan informasaun atualizadu kona-ba eleisaun no medida kontra covid-19 iha estasaun sira, nune’e mós rezultadu hosi eleisaun bainhira kontajen votu la’o hela,” nia hateten.
japaun apoiu governu timor-leste liuhosi projetu ne’e atu hala’o eleisaun ne’ebé informadu, inkluzivu no reziliente ba covid-19 liu-liu ba eleisaun prezidensiál iha loron 19 marsu 2022.
eleisaun prezidensiál 2022 ne’e hala’o iha situasaun covid-19 nia-laran ne’ebé mak diferensa tebes ho eleisaun sira uluk nian, tanba situsaun covid ne’e muda hosi loron ba loron entaun informasaun ne’e tenke akuradu no loos, nun’ee mós importnate atu elemina risku no prevene saúde no vida eleitór sira-nian no pesoál sira iha sentru votasaun.
reprezentante undp iha timor-leste, munkhtuya altagerel, hateten sentru tabulasuan no plataforma transformasaun dijitál ne’e atu dezenvolve tanba ita iha kooperasaun ho undp covid resilient elections in timor-leste (core-tl) ho objetivu atu eleva koñesimentu komponente jestór eleitorál sira-nian hodi transmite informasaun eleitorál ho efisiente no efikas iha tempu eleisaun ne’ebé sei akontese iha loron 19 marsu 2022.
prezidente komisaun nasionál eleisaun (cne), josé agostinho da costa belo embaixadór japaun iha timor-leste,kinfuchi masami hamutuk ho reprezentante rezidente undp iha timor-leste, munkhtuya altangerel lansamentu instalasaun sentru apuramentu nasional ho plataforma dizital. iha salaun cne, díli, kuarta (04/02). imajen tatoli /egas cristovão
“objetivu hosi estabelesementu plataforma transformasaun dijitál foun ne’e hodi hasa’e númeru partisipasaun sidadaun to’o 10.000 ba leten hodi asesu informasaun ne’ebé loos no prevensaun covid-19 nian. tanba eleisaun agora akontese iha situsaun covid-19 nune’e tenke iha efetividade komunikasaun ne’e prioridade tebes ba eleisaun, ita tenke garantia atu fornese informasaun ne’ebé sufisiente ba elitór no funsionáriu sira atu prevene covid-19,” nia dehan.
sentru tabulasaun nasionál no plataforma transformasaun dijitál ne’e signifikativu tebes ba sistema ida-ne’ebe halo sidadaun hotu bele asesu ba informasaun importante sira kona-ba eleisaun no covid-19 nian.
prezidente cne, josé agostinho da costa belo, hateten materiál ne’ebé mak apoiu hosi undp no povu japaun atu bele fasilita cne nia tabulasaun nasionál nian ba eleisaun prezidensiál 2022.
“tanba ita hein rezultadu hosi munisípiu sira bainhira to’o mai iha ne’e entaun oinsá mak atu asegura no transparantemente ema hotu tenke hatene, ita-nia websita iha ona. ita komesa muda inovasaun foun atu povu sira bele sente rezultadu ho responsabilidade,” nia dehan.
diretór jerál sekretariadu tékniku adminitrasaun eleitorál (stae), acilino manuel branco, informa stae simu ona pedidu hosi g7+ no parte hosi korrespondénsia ásia nian atu sai observadór hodi halo observasaun ba prosesu tomak eleisaun prezidensiál 2022.

“ita foin simu korrespondénsia hosi azia nian ne’ebé hato’o pedidu mak iha stae no parte téknika no jurídiku stae halo hela prosesu atu oinsá sira bele hetan akredissaun. nune’e mós hosi g7+ ne’ebé aprezenta ona sira-nia pedidu atu sai observadór ba prosesu eleisaun prezidensiál,” diretór jerál stae ne’e informa ba agência tatoli, iha nia knaar fatin caicoli, dili, segunda ne’e.
stae mós simu ona kontaktu balun hosi membru cplp nian maibé ida-ne’e komunika liuhosi ministériu negósiu estrajeiru no kooperasaun (mnek) no mós embaixada korpu diplomata iha rai-laran, maibé sira-nia estatutu tenke esplika iha pedidu ne’e kona-ba observasaun nian.
iha rai-laran, stae mós simu ona no halo hela verifikasaun ba pedidu hosi provedoria direitu uamun no justisa (pdhj, sigla portugés) atu halo monitorizasaun ba prosesu eleisaun prezidensiál ba prezidente repúblika ne’ebé sei hala’o iha 19 marsu 2022.
“ba monitorizasaun ninian, ami simu ona pedidu hosi provedoria direitu umanu no justisa nian no oras ne’e ita-nia téknika no jurídiku stae verifika hela,” diretór jerál stae ne’e hateten.
entretantu kona-ba observadór nasionál, nia hateten, stae haruka ona karta ba fongtil maibé to’o agora seidauk iha resposta hosi organizasaun ne’ebé sai mahon ba organizasaun naun governamentál sira seluk ne’e.
“ita espera nia bele mobiliza no informa para depois hato’o pedidu ba stae, maibé to’o agora ita seidauk hetan resposta hosi fongtil. maibé antes ne’e ita hetan ona pedidu hosi fundasaun mahein (fm),” nia dehan.
 stae simu ona pedidu hosi uniaun europea atu sai observadór
komandante polísia nasionál timor-leste (pntl) munisípiu covalima, superintendente basilio de jesus, informa hosi fulan-janeiru to’o fulan-maiu tinan ne’e, komandu pntl covalima rejista kazu hamutuk 54.

 pntl-vpu covalima rejista kazu violénsia doméstika haat
“ha’u atu dehan ba ita-boot sira katak ha’u asume komandante pntl iha covalima, hahú hosi fulan-janeiru tinan 2022 kuaze pntl covalima menus rejista kazu iha komandu covalima maibé konsege rejista kazu hamutuk 54,” komandante pntl covalima, superintendente basilio de jesus, relata ba agência tatoli, iha salaun komandu pntl covalima, kinta ne’e.
tipu kazu ne’ebé komando rejista hanesan, asaltu, violénsia domestika, alfandega, omesidiu, asaltu sexual, furtu, suisidiu, ameasa, rai no propriedade, tránzitu no imigrasaun.
dadus estatistika komandanto pntl hahú fulan janeiru to’o maiu rejista kazu 54 no hosi númeru ne’e kazu asaltu aas hamutuk 24, violénsia domestika 10, alfandega hitu (7), ameasa neen (6), imigrasaun tolu (3), omesídiu ida (1), tranzitu ida (1) no rai no propriedade ida (1)
aleinde rejista kazu kriminál, komandu pntl covalima mós rejistu asidente no inflasaun tranzitu, hahú iha janeiru to’o fulan-maiu hamutuk 430. hosi númeru ne’e, data inspesaun liu prazu hamutuk 192, la lori dokumentu 122, kontra orden autoridade 54, asidente tráfiku 26, karta kondusaun mate 19, la uza kapasete 15 no kanek todan rua (2).
ho nune’e, hosi kazu asidente sira-ne’e komandu pntl haruka kazu sidadaun mate rua lori prosesu ba iha tribunal no kazu 24 rezolve liuhosi aproximasaun família.
estrutura no membru partido democrata cristão (pdc) deklara ofisialmente apoiu kandidatu prezidente repúblika (pr) ba períodu 2022-2027, premiadu nobel da paz, josé ramos horta.
tuir prezidente pdc interinu, domingos da costa, ne’ebé akompaña mós hosi sekretáriu jerál, francisco de araújo, desizaun apoiu bazeia ba reuniaun konsellu diretivu nasionál iha loron 19 fevereiru 2022.
“partido democrata cristão ho estrutura másimu hosi nível nasionál to’o suku fó apoiu totalmente ba kandidatu josé ramos horta.  ami haree no observa katak iha fatór importante lima ne’ebé kesi metin hodi fó apoiu, dahuluk horta iha kapasidade diplomasia nível altu no koñesidu iha mundu interasionál iha prosesu luta ba ukun rasik-an no to’o agora mundu sei fiar nafatin,” prezidente pdc interinu hateten liuhosi konferénsia imprensa iha edifísiu pdc, bairro-pité, domingu ne’e.
 kandidatu ramos horta rejista ona iha tribunál rekursu
daruak, estrutura partidu konsidera horta nu’udar premiadu nobel da paz, datoluk iha esperensia hanesan eis prezidente repúblika períodu 2007-2012 ne’ebé konsege hamutuk ho kay rala xanana gusmão rezolve krize iha tinan 2006 no lori dezenvolvimentu ba povu.
dahaat, grupu ne’e konsidera horta nu’udar líder mundiál ne’ebé okupa pozisaun nu’udar membru konsellu seguransa iha organizasaun nasaun unida (onu)  no reprezentante espesiál onu ba iha guinea-bissau no dalimak, bele repozisaun konstituisaun no hadi’a imajen timor-leste iha mundu.
“bazeia ba razaun hirak ne’e, estrutura pdc la dúvida no apela ona militante sira atu ezerse sira-nia direitu hodi vota ba kandidatu josé ramos horta iha loron 19 marsu 2022,” nia akresenta.
iha fatin hanesan, premiadu nobel da paz, josé ramos horta, agradese ba apoiu ne’e no hein líder partidu no membru sira bele vota ba nia.
“imi ba vota labele sala, haree buletin votu ne’e hahú hosi okos, ha’u-nia númeru 14, tanba númeru ne’e nu’udar númeru via-sakra ba istoria na’i jesus kristu, tanba númeru ne’e mak refleta ba na’i jesus kristu nia istória mate no númeru resorisaun ba sarani katólika hodi hamutuk hadi’a filafali imajen nasaun timor-leste ninia demokrasia, no hanesan númeru sorteiu di’ak ba ita-boot sira-nia partidu kristaun,” horta apela
nune’e, nia dehan, timor-leste presiza hametin filafali estadu direitu demokrátiku ho loloos no hadi’a hikas ekonomia.
“labele monu ba beibeik no hasa’e kreximentu ekonomia hodi redús kiak no buka rezolve problema juventude no estudante sira iha timor-leste,” nia akresenta.
vise prezidente parlamentu nasionál, maria angelina lopes sarmento, hateten tersa ne’e labele hala’o reuniaun plenária hanesan baibain tanba deputadu sira maiória ba partisipa kampaña eleitorál.

 la prenxe korum, pn adia diskusaun rezolusaun solidaridade ba ukráina
“ohin pn lakonsege realiza plenária tanba ho razaun agora ita iha períodu kampaña eleitorál   hela tan loron rua atu termina no maiória deputadu sira ba partisipa atividade kampaña ne’e. ho nune’e laiha korum deliberativu atu ami halo plenária ba ajenda importante rua ida rezolusaun funu ukránia no votasaun veto prezidensiál komutasaun pena, maske tuir oráriu reuniaun plenária hala’o iha loron segundano tersa,” vise pn ne’e relata ba jornalista sira iha parlamentu nasionál, tersa ne’e.
rejimentu parlamentu nasionál katak funsionamentu iha plenária ne’e mínimu deputadu na’in-23, maibé ba korum deliberativu katak atu halo votasaun ruma ne’e presiza iha deputadu na’in-33 mak foin bele halo votasaun ba rezolusaun ruma ka lei ruma ne’ebé iha.
tuir ajenda pn, tersa ne’e, períodu antes orden do dia aprezentasaun relatóriu fiskalizasaun komisaun trata asuntu edukasaun, juventude, kultura no sidadania iha munisípiu covalima, intervensaun deputadu.
ba ajenda períodu orden do dia mak diskusaun no votasaun projetu rezolusaun pn númeru 89/v(4a) kona-ba krize iha ukránia no apresiasaun foun ba dekretu pn númeru 57/v-primeiru alterasaun lei nú 5/2016, 25 maiu, estabelese prosedimentu konsensaun indultu no komuntasaun pena.
prezidente tribunál rekursu, deolindo dos santos, informa maske iha kandidatu balun ne’ebé formalmente anunsia ona sira-nia kandidatura maibé to’o agora tribunál rekursu seidauk simu lista kandidatu ba prezidente repúblika hodi kompete iha eleisaun prezidensiál 2022.

 tribunál rekursu simu lista kandidatura pr to’o 04 fevereiru
nia hateten, prazu aprezentasaun lista kandidatu prezidente repúblika durante loron 20 ne’ebé ohin hela loron sia no loron efetivu ne’e hela loron hitu de’it ona, tanba loron sábadu ho domingu tribunál la simu mezmu servisu nafatin la loke ba públiku, entaun siginifika atu simu kandidatu hela loron hitu.
“ho ida-ne’e tempu limitadu ona to’o agora seidauk kandidatu ida lori nia kandidatura ba tribunál rekursu atu aprezenta,” prezidente tribunál rekursu, deolindo dos santos, hateten ba jornalista sira iha parlamentu nasionál, kuarta ne’e.
nune’e tribunál rekursu kontinua hein nafatin tuir prazu to’o loron 04 fevereiru hodi simu sidadaun sira-ne’ebé atu kandidata an hodi kompete iha eleisaun prezidensiál.
tuir lei kandidatu sira aprezenta kandatura tenke kumpre rekezitu hanesan kartaun eleitorál ho apoiante rihun lima (5000) no rekezitu seluk tán.
no hanoin simu lista tribunál rekursu verifika regularidade prosesu, autentikasaun dokumentu no elejibilidade kandidatu sira-nian.
antes ne’e prezidente tribunál rekursu, deolindo dos santos, hateten aprezentasaun lista kandidatura hosi kandidatu prezidente repúblika ne’ebé atu kompete iha eleisaun prezidensiál 2022 ba tribunál rekursu ne’e durante loron 20, sura hosi prezidente repúblika dekreta kalendáriu eleisaun, tanba termu prazu ba aprezentasaun kandidatura prezidente repúblika ba iha tribunál rekursu ne’e hahú hosi 15 janeiru to’o 04 fevereiru 2022.
kalendáriu eleitorál ba elesiaun prezidente repúblika
kalendáriu eleitorál ba eleisaun prezidente repúblika, imprime iha 19 marsu to’o 02 maiu markasaun eleisaun no kalendáriu.
dekretu prezidente repúblika markasaun loron eleisaun ba prezidente repúblika (14/01/2022) no publikasaun dekretu prezidente repúblika iha jornál repúblika iha 15/01/2022.
stae públika kalendáriu operasaun eleitorál, 15-23 janeiru 2022.
kandidatura no respetivu kontensiozu
termu prazu ba aprezentasaun kandidatura ba iha tribunál rekursu hahú hosi loron 15 fulan-janeiru to’o loron 04 fulan-fevereiru tinan 2022.
hafoin simu lista kandidadura, supremu tribunál rekursu (stj) verifika regularidade prosesu, autentikasaun ba dokumentu no elijibilidade kandidatu sira-nian.
prazu ba iregularidade kazu prezidente stj notifika reprezentante kandidatu, no bainhira stj verifika dokumentu kandidatu sira la kompletu mak sei notifika fila-fali prazu loron rua atu kompleta.
desizaun tribunál rekursu kona-ba kandidatura iha 04-14 fevereiru 2022.
interpozisaun rekusu ba koletivu tribunál rekursu kona-ba admisaun ka rejeisaun kandidatura, 15 janeiru 2022.
desizaun ba rekursu komunika ba sekretariadu tékniku administrasaun eleitorál (stae) no komisaun nasionál eleisaun (cne, siglá portugés) relasaun ba kandidatura sira defenitamentu admitida iha 17 fevereiru 2022.
sekretariadu tékniku administrasaun eleitorál (stae) divulga ka publika kandidatura definitivamente admitidu iha komunikasaun sosiál iha loron 18 no 20 fevereiru 2022.
konstituisaun sentru votasaun no estasaun votu
sekretariadu tékniku administrasaun eleitorál (stae) divulga númeru no fatin sentru votasaun no estasaun votu iha 17 fevereiru 2022.
kampaña eleitorál
periódu kampaña eleitorál akontese iha loron 02-16 marsu 2022.
votasaun no apuramentu rezultadu
loron eleisaun iha 19 marsu 2022 no hafoin prosesu votasaun termina inisíu kontajen votu iha sentru votasaun no envia urna ba apuramentu munisipál.
apuramentu munisipál ba rezultadu no envi akta eleitorál no elementu (votu nulu, protestadu no reklamasaun ne’ebé existe) ba komisaun nasionál eleisaun (cne, siglá portugés) iha 19 to’o 21 marsu 2022.
apuramentu finál rezultadu nasionál komisaun nasionál eleisaun (cne, siglá portugés) iha 22-24 abríl 2022.
interpozisaun rekursu ba rezultadu nasionál provizóriu ba tribunál rekursu (tr) iha 28 abríl no tribunál rekursu (tr) deside rekursu iha 29 abríl 2022. maibé iha loron 29 abríl cne remete (haruka) akta rezultadu ba tribunál rekursu bainhira laiha rekursu.
tribunál rekursu (tr) analiza dokumentasaun envia hosi cne, valida rezultadu no proklama rezultadu no fó sai númeru eleitór inskritu, votante, votu branku, nulu no votu atribui kada kandidatu iha 30 abríl no 05 maiu 2022.
ikus liu publikasaun iha jornál repúblika ba akordaun tribunál rekursu nian.
 kaleidoskópiu 2021: tinan polítika no preparasaun eleisaun prezidensiál 2022
 membru fundadór organizasaun persaudaraan setia hati terate (psht) timor-leste, ambrosio mau talo, informa membru na’in-9.000-resin hahú prepara atu simu graduasaun iha fulan-agostu tinan ne’e.
“tinan ne’e, ita halo graduasaun ba membru 9.000-resin tuir desizaun ne’ebé governu fó sai ona. maibé númeru ne’e bele tun ou bele aumenta,” fundadór psht ne’e  informa ba agência tatoli via teléfonika, kinta ne’e.
daudaun ne’e, estrutura psht deside fatin haat sai fatin ba graduasaun nian, mak parte leste sei hala’o iha munisípiu baucau ne’ebé sei akumula membru foun sira hosi viqueque, lautém no manatuto, rai-klaran halo iha sentru munusípiu manufahi, ne’ebé sei akumula mós hosi ainaro, suai no aileu.
enkuantu, iha munisípiu dili mak kompostu membru-sira hosi ermera no rejiaun administrativu espesiál oé-cusse no ambeno (raeoa) no iha parte loromonu realiza iha bobonaro ne’ebé sei partisipa mós membru sira hosi liquiça.
tuir oráriu, atividade graduasaun sei akontese durante loron tolu, hahú iha loron 19 to’o 21 agostu ne’ebé partisipa mós xefe konsellu balun hosi nasaun indonézia.
alende ne’e, fundadór ne’e afirma, iha loron 09 to’o 10 jullu, psht sei realiza kongresu ordináriu hodi hili hikas estrutura foun tanba estrutura antes ne’e nia mandatu termina.
“ita mós sei realza kongresu iha jullu nia laran komesa iha 09 to’o 10 atubele hili fali estrutura foun tuir membru sira nia ezijénsia,” nia afirma.
kongresu ne’e hetan apoia fatin no orsamentu hosi sekretáriu estadu juventude no desportu (sejd) no organizasaun mós kada membru kontribui ona osan balun.
nune’e, psht preparadu no prontu atu realiza kongresu iha jullu nia laran no sei realiza iha salaun kuartél jenerál falintil-forsa defeza timor-leste (f-fdtl) fatuhada dili.
 kandidatu psht munisípiu haat sei gradua iha jináziu maliana
 ministériu saúde prevee $52,113,565 hodi finansia ba programa prioridade saúde públika, governasaun di’ak no jesatun institusionál inlui igulaidade jéneru no inklusaun sosiál iha orsaemntu jerál estadu (oje) 2022.
“ami propoin milaun $65, maibé hetan  $52,113,565 atu foku ba saúde públiku no finansia mós pasiente sira ba halo tratamentu saúde iha rai li’ur,’’ diretór jerál servisu koorporativu, ministériu saúde, marcelo amaral, hateten ba agência tatoli iha kna’ar fatin-dili, tersa ne’e.
hosi totál oje 2022 $52,113.565 fahe ba kategoria, salariu no vensimentu $24,633,600, bens no servisu $13,546,957, kapitál menor $1,000,005, kapitál dezenvolvimentu $1,916,203 no transferénsia públika $ 10,998,800.
orsamentu ne’e finansia ba programa tolu, sub-programa 19 no atividade 69 hanesan programa ho kodigu 510 kona-ba governasaun di’ak no jestaun institusionál previstu montante $8,548,068, programa saúde ho kódigu 805 aloka montante $43,563,497 no programa ba igualidade jeneru  no inkluzaun sosiál aloka $2,000.
“iha oje ne’e,ita foka liu ba dahuluk  kuidadu saúde primaria,   daruak kuidadu saúde sekundariu tanba sira ne’e sai prioridade ba ministériu saúde  hanesan ospitál sira  hodi halo tratamentu pasiente ba rai-li’ur, hafoin pagamentu catering no otél sira ho nia orsamentu $43,563,497,” nia akresenta.
orsamentu ne’ebé aloka iha governasaun di’ak no jestaun institusionál sei kontinua hadi’ak instituisaun liuliu ospitál sira, sentru saúde sira atu bele hala’o atedimentu ho di’ak.
alende ne’e, ministériu saúde ezekuta ona oje 2021 ho montante $71,971.00 ne’ebé atinje ona 73,7%,ho kompromisu sira laiha, atuál $53,045.00 no saldu $18,926.00.
diretór jerál sekretariadu tékniku adminitrasaun eleitorál (stae), acilino manuel branco hateten, ohin stae distribui materiál eleisaun ba sentru votasaun 1.200 no estasaun votasaun 1.500 iha territóriu nasionál.

 18 marsu, stae sei distribui materiál eleisaun ba sentru votasaun sira
“ita halo ona distribuisaun materiál eleisaun nian iha loron 11 marsu ba iha munisípiu sira hotu no ohin ita halo serimónia simultaneamente materiál hotu-hotu iha edifisíu stae munisípiu sira 12 inklui raeoa,” acilino hateten ba jornalista sira, iha salaun stae caicoli, dili, sesta ne’e.
iha distribuisaun materiál ne’e hetan seguransa másima hosi polísia nasionál timor-leste (pntl) no falintil-forsa defeza timor-leste (f-fdtl), hosi órgaun eleitorál ho observadór nasionál no internasionál, fiskál kandidatura sira nune’e mós autoridade no entidade importante sira kada munisípiu no rejiaun.
fiskál munisípiu dili bainhira distribui urna ba sentru votasaun sira, sesta (18/03) ne’e. antónio dasiparu.
“ha’u simu informasaun hodi diretór stae munisipál sira katak materiál eleisaun nian to’o ona iha fatin nesesariamente suku sira ho kondisaun ne’ebé mak di’ak hotu. sentru votasaun ne’ebé mak besik komesa transporta ona no sei akompaña hosi brigada, ofisiál monitorizadór hosi cne nian konserteza hosi kada fiskál sira depois hetan seguransa hosi pntl,” nia informa.
tuir nia, iha ohin kalan ne’e materi’al eleisaun hirak ne’e sei hela ho sira iha sentru votasaun to’o aban dadeer tuku 06h00 no sei entrega fali ba brigada no fiskál sira hodi hahú loke urna, nune’e halo preparasaun no aban (19/03) sentru no estasaun votasaun hotu-hotu sei funsiona iha oras 07h00 dadeer to’o 15h00 ne’e, ema hotu-hotu bele ezerse ninia direitu votu.
diretór jerál ne’e hateten, sentru votasaun 1.200 no estasaun votasaun 1.500 iha territóriu nasionál inklui diáspora nian ho eleitor hamutuk 859.613 no diaspora hamutuk 7.113 ne’ebé kompostu hosi australia 1.487, korea do sul 1.277, inglatera 2.203, irlandia do norte 1.290 no portugal 856.
hosi sentru votasaun 1.200 ne’e kompostu hosi munisípiu aileu iha sentru votasaun hamutuk 73 no estasaun votasaun 80 ho nia eleitór 33.603, ainaro iha sentru votasaun 70 no estasaun votasaun 88 ho nia eleitór 45.833, baucau iha sentru votasaun 125 no estasaun votasaun 150 ho nia 96.207.
fiskál munisípiu dili bainhira distribui urna ba sentru votasaun sira, sesta (18/03) ne’e. antónio dasiparu.
munisípiu bobonaro iha sentru votasaun 130 no esatasaun votasaun 150 ho nia eleitór 70.283, covalima iha sentru votasaun 80 no estasaun votasaun 92 ho nia eleitór 47.807, dili iha sentru votasaun 130 no estasaun iha 237 ho nia eleitór 190.710, ermera iha sentru votasaun 115 no estasaun votasaun 135 ho nia eleitór 82.714.
munisípiu lautém iha sentru votasaun 80 no estasaun votasaun 91 ho nia eleitór 48.012,  liquiça iha sentru votasaun 72 no estasaun votasaun 80 ho nia eleitór 50.987, manatuto iha sentru votasaun 70 no estasaun votasaun 78 ho nia eleitór 35.603.
munisípiu manufahi iha sentru votasaun 94 no estasaun votasaun 112 ho nia eleitór 40.825, rejiaun administratiba espesiál oé-cusse ambeno (raeoa) iha sentru votasaun 60 no estasaun votasaun 88 ho nia eleitór 51.495 no munisípiu viqueque iha sentru votasaun 92 no estasaun votasaun 110 ho nia eleitór 58.421.
kona-ba diáspora nian, austrália iha sentru votasaun tolu (3) no estasaun votasaun tolu (3), korea do sul iha sentru votasaun ida (1) no estasaun votasaun ida (1), irlandia do norte iha sentru votasaun ida (1) no estasaun votasaun ida (1), portugal iha sentru votasaun rua (2) no estasaun rua (2) no reinu unidu iha sentru votasaun rua (2) no estasaun votasaun rua (2).
prezidente komisaun nasionál eleisaun (cne-sigla portugés), josé agostinho da costa belo, informa cne sei submete lista subvensaun kandidatu prezidente repúblika (pr) períodu 2022-2027 hamutuk na’in-16 ba ministériu finansa (mf) hodi prosesa no halo pagamentu.

 kandidatu pr na&#8217;in-16 sei simu subvensaun $4 kada votu
“ha’u hanoin subvensaun ba eis kandidatu prezidente repúblika 2022-2027 ita prosesa hela no tuir lei bainhira lei dehan hotu-hotu iha direitu. ita la’o tuir ida-ne’e no la haree ba nia boot ka kiik. tanba, sira-ne’ebé la manán hotu-hotu hetan subvensaun, ne’ebé hateten katak kada votu hetan $4 ne’e, ita agora prosesa daudaun. ita prepara ona atu haruka ba ministériu finansa oinsá atu halo pagamentu,” prezidente cne ne’e hateten ba jornalista sira, hafoin hala’o enkontru ho xefe estadu iha palásiu prezidensiál nicolau lobato, bairru pite, dili, segunda ne’e.
nia hatutan, orsamentu ne’e depende ba nia votu maibé kandidatu hotu-hotu sei hetan dolar haat (4) kada votu.
“orsamentu depende votu ne’ebé sira hetan tanba ne’e tékniku liu ita sei haree atu sira ne’ebé manán votu barak liu, sira iha direitu boot liu, no sira ne’ebé manán uitoan sei hetan uiouan. ne’ebé, ha’u hanoin ne’e normál tanba lei dehan $4 kada votu,” nia hateten.
entretarnu prezidente repúblika, josé ramos horta hetan votu 387,145 sei hetan subvensaun hamutuk $1,548,58; prezidente repúblika sesante, francisco guterres “lú olo” ho votu 242,440 sei hetan subvensaun $969,760; atuál ministra solidariedade sosiál no inkluzaun (mssi) armanda berta dos santos ho votu 42,315 sei hetan totál subvensaun $169,260; mariano assanami sabino lopes ho votu 33,550 ho totál subvensaun $134,200; eis tenente jenerál, f-fdtl, tito da costa cristovão ‘lere anan timur’ ho votu 31,640 ho nia totál subvensaun $126,560.
kandidatu prezidente repúblika, anacleto bento perreira ho votu 9,702 sei hetan subvensaun ho nia totál $38,808; kandidatu pr martinho da silva gusmão ho votu 6,373 ho totál subvensaun $25,492; hermes da rosa correia barros ho votu 5,256 ho totál subvensaun hamutuk $21,024.
kandidatu pr isabel da costa ferreira ho votu 3,019 ne’e sei simu subvensaun ho totál $12,076; maria helena de jesus lopes pires ho votu 2,950 ho totál subvensaun $11,800; felizberto araújo duarte ho votu 1,989 ho totál $7,956.
kandidatu constancio da conceição pinto ho votu 1,831 ne’ebé sei simu subvensaun ho totál $7,324; rogério tiago f. lobato ho votu 1,583 sei simu subvensaun ho totál $6,332; antero benedito da silva ho votu 1,120 ho totál subvensaun $4,480; virgílio da silva guterres ho votu 1,088 ho totál subvensaun $4,352 no maria angela freitas da silva ho votu 533 ho totál subvensaun hamutuk $2,132.
tuir dekretu-lei númeru 6/2018, 14 marsu, kona-ba fixa valór subvensaun hosi estadu ba kandidatu prezidénsia repúblika ba kampaña eleitorál, iha artigu 2 kona-ba ‘valór subvensaun’, iha pontu 1 hateten kada kandidatu prezensiál iha direitu atu simu subvensaun estadu, ba kampaña eleitorál ho valór $4 ba kada votu ne’ebé hetan.
iha pontu 2 haktuir, kálkulu valór totál subvensaun ne’ebé estadu fó ba kada kandidatu prezensiál, bazea ba númeru totál votu ne’ebé hetan, sei realiza ho baze ba akordaun judisiál válida ba votasaun dahuluk no proklama rezultadu eleitorál iha termu nú. 1 artigu 48 lei nú. 7/2006, 28 dezembru, bazea ba redasaun lei nú. 4/2017, 23 fevereiru.
iha artigu 3 iha dekretu-lei hanesan, kona-ba ‘pagamentu subvensaun’, valór subvensaun ne’ebé previstu iha artigu anteriór, sei selu ba kada kandidatu prezensiál to’o loron 30 hafoin publikasaun jornál repúblika, bazea ba akordaun judisiál hosi artigu anteriór.
 cne : “se segunda volta kandidatu nafatin hetan subvensaun”
diretór ezekutivu interinu asosiasaun halibur difesiénsia matan timor-leste (ahdmtl), gabriel de sousa, informa iha tinan 2022 ne’e ahdmtl labele rekolla dadus ema ho defisiénsia matan iha baze.
notísia relavante: mssi sei harii konsellu nasionál responde pan ba ema ho defisiénsia
“tinan ne’e, ami-nia atividade rekolla dadus ema ho defisiénsia matan iha munisípiu sira paradu tanba osan la to’o. nune’e mós atividade halo advokásia ba munisípiu labele la’o, la’ós la la’o hotu, maibé iha munisípiu balun la’o ne’ebé apoiu hosi parseriu sira,” nia dehan ba jornalista sira, hafoin hasoru malu ho ministro da presidência do conselho de ministros, fidelis manuel leite magalhães, iha palásiu governu, dili, kinta ne’e.
iha tinan ne’e, mssi liuhosi institutu seguransa sosiál (iss) fó de’it orsamentu $44,504,046 no tinan 2021 fó orsamentu $603,296,058, entaun hosi montante ne’e hodi aluga uma ba ema ho defisiénsia matan feto no mane inklui ho eskritóriu ahdmtl nian ne’ebé agora uza daudaun ne’e.
“osan ne’e la sufisiénte tanba seidauk haree ba ita-nia funsionáriu ne’ebé halo servisu, nesesidade membru iha koléjiu (asrama) no mós ba transporte ba sira (estudante defisiénsia) hodi asesu ba eskola loro-loron,” nia dehan.
tanba ne’e, ekipa ahdmtl mai direita hasoru ministro da presidência do conselho de ministros, hodi hato’o preokupasaun ne’e, nune’e bele aloka osan atu bele reforsa orsamentu hosi mssi nian ba ahdmtl.
aleinde ne’e, ahdmtl mós planu sei hasoru ho ministériu justisa no ministériu edukasaun juventude no desportu (mejd) atu fó hanoin nafatin ba asuntu ema ho defisiénsia sira.
antes ne’e, eis diretór ezekuitvu asosiasaum halibur defisiénsia matan timor-leste sesante, gaspar afonso, hateten tinan ne’e ahdmtl simu osan hamutuk $44,504 046 no tinan kotuk simu osan $ 603,296.058.
“tinan ne’e, ami labele halo atividade barak tanba osan kiik tebes entaun osan hirak-ne’e ami hodi halo de’it ba aluga fatin ba labarik sira no nesesita nesesidade ahdmtl,” gaspar afonso hateten.
tuir dadus, membru asosiasaun halibur difesiénsia matan timor-leste (ahdmtl) iha timor-leste hamutuk 14,828.
notísia relavante: mssi ho ms halo konsultasaun nível ministeriál ezbosu pan ba ema ho defisiénsia
prezidente repúblika, francisco guterres ‘lú-olo’, kuarta ne’e fó pose ba xefe estadu maiór jenerál falintil-forsa defeza timor-leste (f-fdtl), tenente jenerál, falur rate laek, ho fitun tolu hodi lidera instituisaun falintil-forsa defeza timor-leste (f-fdtl).
komandante supremu forsa armada ne’e hato’o nia konviksaun katak tenente jenerál falur rate laek sei kumpre misaun ne’ebé tula iha nia kbaas leten hodi hala’o ba nasaun no falintil-forsa defeza timor-leste nia di’ak ho apoiu hosi prezidente repúblika.
 pr hakaas an hametin unidade estadu no haforsa identidade timor-oan
prezidente repúblika, francisco guterres lú olo. francisco sony.
“ba tenente jenerál ne’ebé ohin simu knaar nu’udar xefe estadu maiór jenerál forsa armada iha forsa, iha parada no dirijente polítiku no estadu timor-leste sira-nia oin, ha’u hato’o ha’u-nia konviksaun katak tenente jenerál sei kumpre misaun ne’ebé ema fó fiar ba ita atu hala’o, ba nasaun no falintil-forsa defeza nia di’ak. ba misaun ida-ne’e, bele konta ho apoiu no solidariedade institusionál hosi prezidente repúblika,” prezidente repúblika ne’e hateten iha ninia diskursu iha serimónia fó pose ne’ebé hala’o iha kuartél jenerál fatuhada, iha ámbitu komemorasaun loron transformasaun falintil ba falintil-forsa defeza timor-leste (f-fdtl) ba dala-21 (02 fevereiru 2000-02 favereiru 2022), kuarta ne’e.
iha momentu ne’ebé tenente jenerál simu pose nu’udar xefe estadu maiór jenerál falintil-fdtl, falur foti knaar aas liu iha ierarkia militár hodi kaer responsabilidade aas liu iha nivel komandu militár forsa armada sira-nian no akonsellamentu militár ba órgaun soberania sira ho kompeténsia iha área defeza no seguransa nasionál.
knaar ida-ne’e, hanesan dezafiu di’ak ida ba ofisiál ne’ebé de’it iha falintil-fdtl, maibé mós dezafiu boot liu ida hosi dezafiu boot hirak ne’ebé nia sei hasoru durante ninia mandatu.
dezafiu ne’e atu haburas no hametin estrutura superiór komandu no kontrolu nian, formasaun, aprontamentu no sustentasaun ba forsa hodi halo sira sai fleksivel liután no prontu atu hatán ba dezafiu ne’ebé de’it.
“ha’u fiar katak jenerál falur sei hatutan asaun komandu hosi instituisaun militár ida-ne’ebé nia haknaar an nu’udar xefe estadu maiór jenerál. maibé, atu halo nune’e, nia sei presiza ema hotu nia apoiu no kolaborasaun, liuliu hosi sira-ne’ebé serbisu besik liu ho xefe estadu-maiór jenerál iha falintil-fdtl no la kle’ur tán sei nomeia hosi prezidente repúblika. kolaboradór sira-ne’e mak vise-xefe estadu maiór jenerál, xefe estadu maiór falintil-fdtl no komandante sira komponente nian,” nia dehan.
tanba, nia dehan, instituisaun militár hanesan riin importante tebes ida atu timor-leste bele hamriik nu’udar pátria.
xefe estadu maiór jenerál f-fdtl, tenente jenerál falur rate laek, entrega prezente ba tenente jenerál reformadu, lere anan timur, iha kuartel jerál fatuhada, dili, kuarta (02/02). francisco sony.
falintil-forsa defeza timor-leste hanesan instituisaun ida-ne’ebé iha hela evolusaun nia laran no la’o tuir nia dalan tuir limitasaun sira-ne’ebé mosu hosi kontestu nasionál, no dezafiu ne’ebé iha nia oin hanesan ezersísiu kompleksu ida ba jestaun nesesidade, interese no ojetivu, ne’ebé bele rezolve de’it liuhosi prosesu planeamentu ida-ne’ebé rigorozu no ezijente kona-ba defeza nasionál no forsa.
prosesu hirak-ne’e estabelese ona iha lei, liu-liu iha estratéjia militár nia dokumentu estruturante sira, ne’ebé mak foin lailais aprova.
loos duni katak, timot-leste presiza hadi’a nafatin kuadru legál no regulamentár ba dezenvolvimentu no reforsu hosi instituisaun militár, hodi halo nia sai presizu no efetivu liután, atu nune’e bele hetan konsensu ida-ne’ebé luan hosi ajente polítiku no órgaun soberania tomak.
“klaru ke ita presiza harii sistema forsa nia kapasidade sira. tanba ne’e mak ita luta naba-naba atu halo ita-nia forsa sira sai ekipadu di’ak liután. maibé ema sira-ne’ebé hatene ita-nia istória hatene mós katak ema rasik no sira-nia vontade atu luta mak halo diferensa. no ita sei kontinua nafatin hanesan ne’e. instituisaun militár ne’e ba futuru tenke kompostu hosi ema militár ke iha kompeténsia no motivasaun, ne’ebé tuir padraun aas liu ba formasaun, kualifikasaun no treinu,” nia hateten.
aleinde ne’e, prezidente repúblika ne’e informa katak iha serimónia tomada de pose ne’e mós iha despedida hosi timor-leste nia soladu ida, tenente jenerál lere anan timur, ne’ebé ramata ninia karreira militár ne’ebé naruk ho signifikadu aas tebes.
oras despedida ba komandante militár ida sempre iha signifikadu aas tebes. tanba ramata ona knaar tuir nia pedidu rasik, ha’u hakarak aproveita biban ida-ne’e hodi hato’o rekoñesimentu ba servisu sira-ne’ebé mak nia presta ba pátria no falintil-fdtl durante ne’e, hodi sai ezemplu di’ak ida atu banati tuir no fó prestíjiu boot ba timor-leste,” lú olo hateten.
 prezidente repúblika fó pose ba tenente jenerál falur
membru komisaun d, deputadu antónio dos santos ‘55’, informa rezultadu relatóriu fiskalizasaun hosi komisaun d ne’e haktuir konstrusaun irrigasaun glai iha suku lissadila, munisípiu likquiça ne’ebé konstrui iha tinan 2010 no gasta orsamentu kuaze millaun $12 maibé la utiliza to’o agora.

fiskalizasaun refere komisaun d ne’ebé trata asuntu ekonómia no dezenvolvimentu, iha parlamentu nasionál, hala’o iha loron 14-15 outubru 2021.
“irrigasaun glai iha suku lissadila ne’ebé konstrui iha tinan 2010 ho totál osan kuaze millaun $12, maibé la aporveita to’o agora. tanba teknikamente kontrusaun odamatan (intek) hodi simu bee aas liu fali, entaun deifisíl tebes bee atu sae hodi halai tuir kanu ne’ebé iha,” menbru komisaun d, deputadu antónio dos santos ‘55’, lee sai relatóriu komisaun nian iha plenária parlamentu nasionál, tersa ne’e.
tuir relatóriu komisaun d ne’ebé agéncia tatoli asesu katak, iha vizita ne’e, konforme informasaun ne’ebé relata hosi lidér komunitária suku lissadila katak intek irrigasaun ne’e konstrui iha tinan 2010 fazeadamente, iha faze dahuluk konstrui ho montante millaun $4,5 no iha faze daruak konstrui ho montante millaun $7,5.
konstrusaun ba irrigasaun ne’e finaliza la konsege inaugura tanba bee la halai no karik intek irrigasaun ne’e mak di’ak sei fornese bee ba natár hamutuk 477 iha suku guiço no 340 iha suku lissadila. 
bee ne’ebé atu foti ne’e la’ós bee-mota maibé bee-moris ka bee-matan ne’ebé lokaliza iha área rambo ne’ebé iha tempu bailoron mós bee-matan ne’e nunka atu maran.
problema bee la halai tuir kanu tanba teknikamente iha parte odamatan hodi simu bee aas liu, nune’e deifisíl bee atu sae hodi halai ba iha kanál irrigasaun.
maibé antes hahú halo konstrusaun, parte lidér komunitáriu halo kedas intervensaun hodi protesta ba kompañia maibé konpañia la halo tuir, nune’e ikus mai laiha rezultadu. kompañia ne’ebé konstrui obra ne’e iha faze dahuluk mai hosi maubara no faze daruak mai hosi maliana.
nune’e, ho rezultadu ida-ne’e, komisaun d parlamentu nasionál rekomenda ba parte relevante atu tau atensaun.
presiza normaliza natar goulautete
entretantu, komisaun d halo mós vizita ba natar fatin goulautete iha suku lissadila-maubara no iha vizita ne’e, konforme informasaun ne’ebé relata hosi lidér komunitária lissadila, katak fatin ne’e mota kee no loké luan kuaze kilómetru tolu ona, nune’e natar fatin sira iha ne’e sai ona hanesan dalan ba bee-mota.
tanba ne’e, rekomenda ba ministériu agrikultura no peska (map) atu koordena ho ministériu kompetente hodi konsidera iha planu orsamentu anuál ba kontrusaun barreira protesaun hodi salva natar fatin sira iha goulatete, ne’ebé mota kee no loké luan kuaze kilómetru tolu-resin, inklui mós área plantasaun ba protudu seluk.
maibé atu rezolve iha tempu badak husu atu halo uluk normalizasaun bee-dalan mota nian.
movimentu juventude kontinuadór futuru (mojekof) hosi postu administrativu laclo, munisípiu manatuto, sesta ne’e halo audiénsia ho prezidente repúblika, francisco guterres lú olo, hodi hato’o difikuldade ne’ebé komunidade hasoru iha siklone tropikál seroja i04 abril 2021 ne’ebé mosu dezastre naturál hodi estraga komunidade nia uma, to’os no natár.

“ohin ami enkontru ho prezidente repúblika hato’o preokupasaun ne’ebé agora iha postu laclo liliu ba kalamidade ne’ebé akontese iha 04 abríl to’o agora halo povu iha laclo halerik hela kuaze maiória natár no to’os ho uma fatin seidauk iha rekuperasaun ruma hosi governu,” reprezentante komunidade laclo, vitorino da costa oliveira, hateten ba jornalista sira hafoin ramata sorumutu ho xefe estadu iha palásiu prezidensiál nicolau lobato, bairru pite, dili, sesta ne’e.
nia relata, komunidade nia natar ne’ebé hetan estragu iha área laclo tomak ne’ebé hahú hosi baliza besik entre munisípiu aileu no manatuto iha ektare 580 ne’ebé hetan sedimentasaun rai ka rai-henek taka tomak.
iha natár ho ektare hitu mak la afeta ba sedimentasaun maibé labele funsiona tanba mota boot estraga mós irrigasaun sira iha laclo hanesan mabelan, labanwa’i, bahaliu no maleluli.
dezastre naturál refere, nia dehan, estraga mós komunidade nia uma hamutuk 158 hosi aldeia labubu, suku lakumesa no uma 69 iha aldeia hahilakor, suku uma naruk.
“dezde 15 abríl tinan kotuk hetan tiha apoiu lona no apoiu sira seluk maibé to’o agora ba apoiu rekuperasaun seidauk, tanba família hosi aldeia rua ninia hela fatin labele utiliza tan, liuliu agora iha tempu udan la seguru,” nia dehan.
preokupasaun hirak ne’e hato’o ona ba parte governu maibé daudaun ne’e seidauk iha resposta ruma.
mojekof mós husu governu nia apoiu ba inisiativa joventude iha área pekuária, ortikultura no atividade sira seluk, tanba daudaun ne’e paradu hela tanba afeta hosi dezastre naturál.
durante sorumutu ne’e, prezidente repúblika rejista hela no sei hato’o ba governuatu bele tau atensaun ba preokupasaun refere.
governu propoin aumentu iha investimentu públiku proposta lei orsamentu jerál estadu (oje) 2022, ne’ebé destaka ba área neen.
“kapitál sosiál ami propoin millaun $226,5 ne’ebé reprezenta 13,5% hosi oje atu aposta ba edukasaun, formasaun profisionál no saúde, hodi kualifika traballadór sira iha setór xave ekonomia no ba serbisu esensiál sira hodi responde ba nesesidade administrasaun públika no setór privadu, no haforsa resposta ba pandemia covid-19 no fó kontinuidade ba programa vasinasaun,” primeiru-ministru (pm), taur matan ruak, hateten, iha ámbitu debate oje 2022 iha faze jeneralidade, iha sala plenaria, parlamentu nasionál (pn), kuarta ne’e.
 oje 2022 akumula millaun $150 hosi reseita doméstika
enkuantu, ba abitasaun no inkluzaun sosiál, governu propoin millaun $387,3 ka 23,1% hosi oje hodi kontinua aposta ba melloramentu asesu bee-mós, saneamentu báziku no eletrisidade iha territóriu laran tomak inklui dezenvolvimentu programa abitasaun asesível.
setór produtivu sira, ambiente no konektividade, propoin millaun $345,9, ne’ebé reprezenta 20,7% hosi oje, atu aumenta produtividade agríkola no seguransa ba ai-han, konstrui infraestrutura foun, kanál distribuisaun no estrutura armazenamentu agríkola hodi dezenvolve indústria otelaria nia liuhosi formasaun profisionál hosi setór ne’e no estimula komportamentu ne’ebé sustentável liu ba populasaun, ho redusaun ba utilizasaun materiál la’ós bioagradável no aumentu prátika ba resiklajen no reutilizasaun materiál sira hodi aumenta reziliénsia país ba alterasaun klimátika sira.
dezenvolvimentu setór privadu, ezekutivu sira propoin millaun $78,6 ne’ebé reprezenta 4,7% hosi oje, tanba governu hakarak aposta ba rekuperasaun ekonómika, liuliu sai frajil ho konsekuénsia krize ne’ebé provoka hosi impaktu covid-19 no hosi konfinamentu ne’ebé impoin iha tinan 2020 no 2021.
“nune’e, bele fasilita investimentu no apoiu ba empreza kiik no empreza média sira no kriasaun serbisu, hodi aumenta produtividade nasionál no hamenus taxa dezempregu, ne’ebé kontribui atu hadi’a ekonomia,” pm akresenta.
iha dezenvolvimentu rurál, ami propoin millaun $72,2 ka 4,3% hosi oje, hodi fó kontinuidade ba ajenda desentralizasaun, hodi estabelese instituisaun sira ne’ebé forte no haforsa kapasidade atuasaun ba estrutura lokál sira, hodi garante prestasaun serbisu públiku ho kualidade iha territóriu nasionál tomak no promove identidade nasionál no koezaun territoriál.
governasaun di’ak propoin millaun $116,3, ne’ebé reprezenta 6,9% hosi oje, ne’ebé sei finansia reforma temátika no transversál lubun boot ida, liuliu introdusaun planeamentu médiu prazu iha instituisaun públika tomak no dezenvolvimentu indikadór dezempeñu sira, hanesan parte ba reforma jestaun finansa públika no reforma fiskál.
kontinua mudansa paradigma iha jestaun finansa públika
tuir xefe governu, proposta lei oje 2022 kontinua mudansa paradigma iha jestaun finansa públika no forma atu hateke konta estadu, inkorpora prátika internasionál sira ne’ebé di’ak liu kona-ba estrutura orsamentu, bazeia ba lójika orsamentasaun tuir programa no avaliasaun dezempeñu iha relasaun ho meta no indikadór sira ne’ebé prevee iha pilár haat hosi planu estratéjiku dezenvolvimentu, maka iha kuadru institusionál, iha kapitál sosiál, iha dezenvolvimentu ekonómiku no iha dezenvolvimentu infraestrutura.
“reforma iha domíniu finansa públika ne’e hahú iha tinan 2016, nu’udar hakat dahuluk ne’ebé presiza hodi lori ita ba forma ho hanoin ne’ebé diferente kona-ba oinsá ita uza rekursu hodi valoriza servisu ne’ebé ita sei oferese ba sidadaun sira iha detrimentu ba tetu orsamentál ou simples komparasaun entre ezekusaun orsamentál ne’ebé hetan iha tinan sira liubá,” nia tenik.
ho hanoin ba serbisu reforma ne’e, iha tinan 2022, governu tenki kontinua dezenvolve no uza planeamentu bazeia ba evidénsia no definisaun prioridade sira, hanesan baze ba desizaun sira kona-ba alokasaun rekursu.
nune’e, kria ona programa nasionál ne’ebé hanaran ‘igualdade jéneru no inkluzaun sosiál’, ne’ebé governu propoin atu investe ho totál millaun $203,8 iha tinan 2022 ka 12% hosi orsamentu totál.
“programa ne’e hatudu kompromisu no investimentu governu iha implementasaun polítika oioin ba jéneru, hanesan planu asaun nasionál kontra violénsia jéneru, deklarasaun maubisse no planu asaun nasionál kona-ba unscr 1325 – aborda violénsia jéneru, haforsa ekonomia feto, páz no seguransa,” nia dehan.
enkuantu kona-ba proporsaun oje ne’ebé destina ba promosaun igualdade jéneru no kompromisu ne’ebé asume ona atu halakon dezigualdade ne’ebé eziste hela, governu estabelese ona markadór jéneru ida ba sistema planifikasaun no informasaun finanseira.
aleinde ne’e, liuhosi investimentu substansiál, governu fiar katak bainhira feto, joven no grupu marjinalizadu sira moris seguru, ekonomikamente protejidu no saudável, mak bele lori benefísiu ba indivíduu, família, empreza sira no ba ekonomia.
governu hahú prosesu avaliasaun ba reajustamentu ba planu estratéjiku dezenvolvimentu nasionál, ne’ebé rezultadu avaliasaun ne’e hamutuk ho informasaun sensu populasaun tinan 2022, sei fornese liña baze ida ne’ebé atualizadu no realista ba planu futuru hodi garante katak foku no rekursu sira aloka ho loloos ba área prioritária sira.
“ho aprovasaun governu nia polítika markadór infantíl, hahú tinan 2023, ami sei introdúz markadór infantíl iha ami-nia programa hotu no sub-programa governu, atubele identifika ho fasil investimentu rekursu públiku iha ita-nia oan sira no garante katak ami kumpre obrigasaun no kompromisu sira atu proteje no hadi’ak labarik sira hotu nia vida,” pm tenik.
daudaun ne’e, governu servisu hela ba dezenvolvimentu markadór defisiénsia, hanesan ho markadór labarik no jéneru, ne’e sei garante orsamentu no planu sira preparadu hodi koloka ema ho defisiénsia iha liña oin no permite atu sukat alokasaun no realizasaun, relasiona ho obrigasaun no kompromisu sira.
atu apoia ba realizasaun meta sira ba tempu naruk no badak, tenke iha planu ba médiu prazu ne’ebé lori ba tinan naruk atu bele atinje meta ne’ebé ba tempu naruk, tanba ne’e mak funsaun unidade planeamentu, monitorizasaun no avaliasaun (upma) sei muda atu konsentra iha planeamentu, monitorizasaun no avaliasaun ba médiu prazu hahú iha tinan 2022.
governu sei hahú serbisu atu dezenvolve planu nasionál médiu prazu ida, ne’ebé sei iha indikadór nasionál báziku lubun ida, ne’ebé liga ho kustu no fundu sufisiente atu garante ninia finansiamentu no ezekusaun, ne’ebé planu sira la inklui kustu.
“ho aprovasaun ne’ebé governu hein hela hosi lei enkuadramentu orsamentu no jestaun finanseira públika hosi parlamentu nasionál iha 2022, espera atu iha ferramenta foun sira atu monitoriza no kontrola jestaun finanseira públika, hanesan liuhosi aprovasaun planu konta foun ida no hadi’a sistema informátika sira ba reporte finanseiru,” pm dehan.
primeiru ministru (pm), taur matan ruak, hateten prosesu halo remodelasaun ba membru viii membru governu konstitusionál ne’e na’in-haat nia naran mak tama iha lista remodelasaun ne’e.

 pm propoin ezonerasaun sekretáriu estadu oan soru ba prezidente repúblika
“emprínsipiu na’in-haat hanesan ne’e karik, maibé hau seidauk definitivamente. kuandu toma pose ita-boot sira (jornalista) sei hatene na’in-hira,” xefe governu dehan ba jornalista sira hafoin ramata hala’o enkontru ho prezidente repúblika, francisco guterres lú olo, iha palásiu prezidensiál nicolau lobato, bairru pite, dili, kinta ne’e.
pm la esplika detallu menbru governu ne’ebé tama lista remodelasaun ne’e sé-sé no hosi partidu ne’ebé no razaun saida mak presiza remodela, nune’e husu atu akompaña de’it prosesu tuir mai.
“ida ne’e to’o tempu ita sira (jornalista) sei hatene la’ós asuntu ida subar tomada pose ne’ebé prosesu ida sei naruk bainhira to’o sei partilla,” nia dehan,
 kondisaun saúde, ministru justisa manuel cárceres husu lisensa ba pm
 ministru justisa (mj), manuel cárceres, informa estadu timor-leste aprezenta ona nia-lista kandidatura  ba organizasaun nasaun unida (onu) atu sai membru ba konsellu direitu umanu.
lista kandidatura ne’e aprezenta ho bazia ba desizaun konsellu ministru (km), iha fulan-abríl 2021, ne’ebé aprova projetu rezolusaun governu kona-ba aprovasaun ba kandidatura timor-leste hanesan membru konsellu direitu umanu hosi organizasaun nasaun unida (onu) ba períodu tinan 2024-2026.
“ita haruka ona kandidatura atu sai membru ba konsellu direitu umanu iha nasaun unida, ne’ebé sira halo hela ponderasaun, nune’e tinan oin ita tenke serbisu makas atubele hetan apoia nasaun barak liuliu nasaun komunidade lian portugés (cplp,sigla portugés). maibé ita tenke serbisu makas tan atubele hetan apoia hodi ba tuur ka sai membru iha ne’ebá,” ministru manuel, hateten ba jornalista-sira iha palasiu governu-dili, kuarta ne’e.
nia dehan, nasaun sira iha cplp no iha azia mós fó apoia ba estadu timor-leste atu sai membru ba konsellu direitu umanu.
nune’e, estadu timor-leste aprezenta ona lista kandidatura iha genebra onu, iha 27 janeiru liubá hosi ministru justisa manuel cárceres.
“kandidatura ne’ebé ita aprezenta ne’e lao’s ema ida ka rua maibé ita aprezenta estadu ida ne’e tanba estadu ne’e mak atu sai hanesan membru. nune’e tinan oin mak foin halo ita nia kampaña karik ita ba tuur iha ne’ebá hahú 2024-2027,” nia afirma.
daudaun, konsellu direitu umanu iha membru hamutuk 47, ne’ebé eleitu liuhosi maioria estadu asembleia jerál onu ba mandatu tinan tolu no país seluk mantein estatutu hanesan observadór.
distribuisaun asentu sira sei halo tuir aprezentasaun jeográfika ekuitativa grupu 13 hosi país afrikanu, grupu 13 hosi país aziátiku, grupu hitu hosi país leste europeu, grupu ualu hosi país amérika latina no hosi karaíbas, inklui grupu hitu husi país sira europa osidentál no sira seluk.
  km aprova kandidatura timor-leste hanesan membru konsellu direitu umanu
diretora programa nasionál dezenvolvimentu suku (pnds), claudinha soares, informa konstrusaun uma kbiit laek (ukl) faze dahuluk iha territóriu nasionál ne’e atinje ona 70%.

“ita tama ona ba finalidade de obra ida-ne’e, tanba agora ita atinje ona 70%. antes tama ba faze daruak uma kbiit laek (ukl) nian ita bele konklui ona, tanba ita hein atu entrega de’it ona tanba laiha obra ida mak la konstrui,” diretora pnds ne’e hateten ba agência tatoli liuhosi telefónika, kinta ne’e.
tanba, nia informa, konstrusaun uma kbiit laek iha munisípiu aileu, ainaro no manufahi ne’e konklui hotu ona no hein atu entrega ba benefisiáriu sira atu hela bá.
ba munisípiu sira seluk, tuir nia, konstrusaun uma kbiit laek maiória mak konklui ona tanba nia fizikamente sa’e makaas ona.
hosi uma kbiit laek 1.254 ne’e uma 22 mak seidauk konstrui tanba iklima hanesan udan mak difikulta iha terrenu hodi labele asesu ba dalan, hodi lori ekipamentu konstrusaun ba suku benefisiáriu sira atu konstrui uma kbiit laek (ukl) ho di’ak.
“asesu dalan mak ladi’ak hodi konstrui ukl iha suku sira, nune’e to’o agora uma hamutuk 22 kontinua seidauk bele halo tanba kauza hosi iklima hodi difikulta asesu ba dalan,” diretora pnds ne’e hateten.
hosi uma 22 ne’ebé mak seidauk konstrui ne’e iha ninia área jeográfika susar tebes atu atinje, liu-liu asesu dalan mak suku wairoke, munisípiu lautém, iha suku tolu iha postu administrativu laclubar, munisípiu manatuto nian ne’ebé kauza hosi inundasaun ne’ebé to’o agora dalan kotu.
iha suku soba asanuno nian ne’e mós defísil atu asesu dalan entaun labele konstrui, no dalan iha suku usicai, postu administrative zumalai nian mós dalan kotu tiha entaun labele lori materiál konstrusaun ba iha benefisiáriu sira-nia hela fatin.
ho kestaun hirak ne’e, nia dehan, pnds nia parte esforsu no tenta halo koordenasaun ho institutu jestaun ekipamentu institu públiku (ige, i.p sigla portugés) atu ajuda no lista suku sira-ne’ebé defísil asesu dalan ne’e, pnds submete hotu ona ba ige, i.p.
“maske nune’e, ami nafatin iha esperansa tanba ami koordena di’ak ho parte ige, i.p no tempu badak ita sei konklui hotu kostrusaun uma kbiit laek (ukl) ne’e iha tinan ne’e nia-laran,” nia dehan.
governu prevee osan millaun $25 ba pnds hodi konstrui uma kbiit laek nian ba tinan 2021 ne’e ho konstrusaun uma kbiit laek hamutuk 1.254.
tinan 2022: governu sei konstrui uma kbiit laek 4.000
primeiru-ministru (pm), taur matan ruak, preokupa daudaun ne’e rejista ona kazu covid-19 ho virus variante omicron na’in-rua (2) iha timor-leste, nune’e husu sidadaun hotu simu vasina aumenta imunidade hodi prevene an.

 timor leste rejista kazu konfirmadu variante omicron na’in-rua
“ida-ne’e preokupasaun boot ida maibé medida ita tenke toma no reforsa mak kampaña vasinasaun no ita agora iha vasina hanesan ita hatene tinan kotuk, ita soe tiha vasina 1000-resin ba kaixa lixu tanba ema la ba simu,” pm hateten ba jornalista sira hafoin ramata sorumutu semanál ho prezidente repúblika, francisco guterres lú olo, iha palásiu prezidensiál nicolau lobato, bairru pite, kinta ne’e.
atividade kampaña vasina ne’ebé estadu liuhosi ministéiru saúde iha ba sidadaun sira, nune’e nia apela sira-ne’ebé seidauk simu vasina favór ida tenke vasina no sira-ne’ebé simu doze primeiru tenke ba simu tan doze segundu no terseiru.
regra ne’ebé ministériu saúde no organizasaun mundiál saúde katak laiha nesesidade hodi diminui movimentu adomerasaun konsentrasaun ema barak maibé se iha nesesidade tenke halo, nune’e governu nia esforsu tenta hela haree asaun sira-ne’ebé atu halo.
durante sormutu, prezidente repúblika hato’o mensajen mós ba sidadaun ida-idak tenke hadomi sira-nia an, nune’e koopera liu-liu ba ministériu saúde haree ba situasaun covid-19, moras dengue no moras sira seluk.
tuir dadus, ministeriu saúde to’o iha loron 02 fevereiru ne’e relata katak situasaun ovid-19 iha territóriu ho kazu detetadu foun 31, rekuperadu laiha no kazu ativu 268, nuune’e hahú 21 marsu 2020 to’o 02 fevereiru 2022 iha kumulativu kazu konfirmadu 20136 no óbitu 122.
enkuantu, populasaun elijível tinan 18 ba leten ne’ebé simu ona vasina to’o iha loron 02 fevereiru 2022 tuir sistema informasaun saúde iha ministériu saúde, hanesan kumulativu doze dahuluk iha dili 87,9% no kumulativu doze daruak iha dili 82,3%.
ba sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,8%.
iha loron 02 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu ospitalizadu ba kazu detetadu pozitivu neen, moderadu rua no kaman haat.
parlamentu nasionál husu ministériu saúde (ms) atu intensifika asaun hodi hasoru moras dengue tanba kazu kontinua aumenta ne’ebé rezulta mós ema barak mate.

notisia relevante: pasiente dengue sa’e ba 713 no óbitu na’in-16
“semana kotuk hala’o fiskalizasaun ba ospitál nota katak moras dengue makaas duni, nune’e saida mak ita halo hodi bele solusiona tenke intensifika asaun no prevensaun ho lais ka urjente tanba afeta ba sidadaun nia moris,” prezidente komisaun f ne’ebé asuntu saúde, seguransa sosiál no igualidade jéneru, noé da silva ximenes ‘buka tuir’, hateten iha parlamentu nasionál, segunda ne’e.
tan ne’e, nia dehan, presiza foti asaun lais liután hodi halo asaun atu atende no halo prevensaun, tanba buat ne’ebé identifika mak problema kapasidade insfraestrutura la to’o atu akumula moras sira iha ospitál ne’ebé tama ho kapasidade boot.
maibé, nia dehan, iha ona alokasaun pasiente moras dengue iha dili ba sentru izolamentu vera crus ne’ebé hetan tratamentu ho di’ak.
deputadu plp ne’e hateten, ho komunikasaun ministéiru saúde oinsá haree espasu ne’ebé mak iha hodi bele fasilita pasiente sira-nia fatin, no tuir informasaun ne’ebé iha katak halo ona observasaun ba sentru izolamentu hanesan tasi-tolu atu aloka pasiente sira ba.
 prevene dengue, oms apoia ekipamentu no aimoruk rega susuk ba ms
“tan ne’e, presiza nafatin halo asaun no mós prevensaun ninian hanesan fumigasaun la’o nafatin hodi bele prevene mors dengue ne’e,” nia dehan.
deputadu fretilin, antónio dos santos ‘55’, hateten munisípiu ermera okupa númeru kazu  dengue daruak iha territóriu, nune’e husu ministériu tutela atu tau atensaun sériu labele de’it iha dili maibé ba mós munisípiu sira.
prezidente parlamentu nasionál, deputadu aniceto longuinhos guterres lopes, fó sai katak pn tau ona ajenda sei konvida ministra saúde iha semana oin hodi bele esplika ba pn kona-ba asaun governu nian hasoru moras dengue ne’ebé daudaun númeru kazu sa’e makas.
 infografia: kazu dengue iha timor-leste
diretór jerál sekretariadu tékniku administrasaun eleitorál (stae), acilino manuel branco, informa tékniku sekretariadu tékniku administrasaun eleitorál konklui hotu ona halo verifikasaun ba dokumentu kandidatura prezidente repúblika períodu 2022-2027 na’in-17 no submete ona ba tribunál rekursu iha kinta (09 fevereiru) kalan, iha tuku 22h00.

 stj hahú verifika dokumentu kandidatu prezidente repúblika na’in-17
“ami konklui hotu ona prosesu verifikasaun ba kandidatu hotu-hotu iha horikalan tuku 22h00 no submete hotu kedas ba iha tribunál rekursu no hein de’it tribunál rekursu kontinua prosesu tuir mai. bainhira tribunál rekursu haree iha irregularidade ne’ebé mak stae deteta iha kandidatu nian ka rekezitu balun ne’ebé mak seidauk kompleta mak tribunál rekursu iha nia kompeténsia tomak bolu kandidatu atu hato’o ba reprezenta kandidatu, nune’e kompleta iha tempu badak,” acilino manuel branco hateten ba agência tatoli, iha nia knaar fatin caicoli, dili, kinta ne’e.
nia dehan, verifika no rezultadu hotu sei entrega ba iha tribunál rekursu (tr) depois tr mak sei haree stae nia rezultadu hafoin notifika ba kandidatu refere liuhosi nia reprezentante.
tuir nia, parese tarde liu mak iha segunda no tersa semana oin, tribunál rekursu (tr) anúnsia ona rezultadu finál kona-ba kandidatura admitidu sira-ne’e.
entretantu tuir lei no regulamentu ne’e hateten momoos katak kandidatura atu aprezenta lista proponente ne’ebé mak komtempla naran proponente, númeru eleitorál ho asinatura inklui aprezenta mós formatu eletróniku.
lei artigu 19 kona-ba lei eleisaun prezidensiál, sesta alterasaun, lei númeru 15/2021, iha ne’ebá hateten katak, lori apoiu rekursu ba iregularidade ba tribunal. entaun kritériu ne’e regula iha lei no tribuáal mak haree ba prosesu tomak kandidatura nian maibé stae halo verifikasaun ba proponente de’it.
“informasaun ne’ebé mak ita verifika ne’e bazea ba proponente sira, entaun iha lei ne’e hateten proponente sira só apoiu dala ida labele dala rua dentro iha nia kandidatura rasik no dentro kandidatura seluk nian,” nia dehan.
nia haktuir, formatu eletróniku mak di’ak tebes tanba fasil verifika ba baze de dados tanba halo konesaun direta ba observadór sentrál nian.
“formatu eletróniku ne’e ita haree di’ak tebes hodi verifika ho baze de dados ne’ebé ita-nia sistema integradu, nune’e halo konesaun observadór sentrál kuandu ita input nia deteta kedas iha baze de dados, sé ema ne’e prenxe rekezitu mínimu ka lae. tanba, ita mós deteta katak afinál proponente balun seidauk kompleta tinan 17 iha loron votasaun, ida-ne’e mós hanesan informasaun ne’ebé ita pasa ba tribunál rekursu. ita deteta eleitór balun iha ita-nia sistema ita elimina tiha ona tanba sira mate tiha ona,” nia informa.
iha lei hateten katak, iha validasaun ne’e proponente konsidera númeru ida-ne’ebé mak ki’ik liu alias ida-ne’ebé mai uluk, ida-ne’e mak ita-nia sistema deteta bainhira lista proponente, tuir mai mak input sistema sei fó sinál mean kedas no hatudu katak nia fó ona apoiu ba kandidatu seluk.
aleinde ne’e, sistema sei fó sinál katak fó ona nia apoiu seluk, maibé ema hanesan fó apoiu dala rua ba nia kandidatu, tanba aleinde formatu manuál no formatu eletróniku ne’e mak stae utiliza ba sistema ne’ebé mak montadu ona.
maibé, nia dehan, karik iha tan pedidu adisionál ruma mak stae nia tékniku prontu hodi kontinua fó apoiu ba nesesáriu ruma.
prezidente repúblika, francisco guterres lú olo, husu ba governu konstitusionál da-ualu atu dezenvolve setór produtivu iha tinan 2022 hodi hamenus importasaun husi rai-liur.

prezidente da republika francisco guterres lu olo aifunan iha estatu heroi nasional prezodente nicolao lobato ba dala 43 hodi fo omenajen ba nia mate iha luta libertasaun nasional, semonia nee halao iha rotunda nicolao lobato komoro, sesta 31/12/2021.antonio goncalves
nia dehan, dezenvolvimentu iha área agrikola, liliu agrikultura familiár importante atu produs aihan lokál tanba durante ne’e, timor-leste importante aihan barak liu husi estranjeiru kompara ho rai-laran.
“ita nia país la’ós soberanu bainhira ita laiha soberania alimentár,”francisco guterres lú olo, iha ámbitu komemorasaun loron eroi nasionál ba dala 43 iha rotunda prezidente nicolau lobato dili, sesta ohin.
krize boot ne’ebé kauza husi pandemia covid-19 afeta maka’as ba ekonomia liliu kestaun soberania aihan, tanba ne’e ba futuru, governu tenke tau iha planu proridade.
“ita seidauk hatene loloos bainhira mak pandemia husi covid-19 ne’e ramata. foin lalais ne’e mosu fali variante foun ida ne’ebé da’et lais tebes. ita husu ba ita nia-an rasik. sá lisaun mak ita hasai husi pandemia ne’e, ho esperiénsia moruk ne’e, ita tenke buka dalan foun ba hala’o dezenvolvimentu,” nia dehan.
prezidente repúblika, francisco guterres ‘lú olo’, husu sidadaun hotu kria pás no estabilidade iha prosesu eleisaun prezidensiál ne’ebé sei realiza iha loron 19 fulan-marsu tinan 2022 tinan 2022.

 to’o ohin, tribunál rekursu rejista ona kandidatu pr na’in-11
“prezidente repúblika nia mensajen primeiru mak pás no estabilidade iha ita-nia rain tenke iha no nia kontra ema sira-ne’ebé iha intensaun atu dezestaviliza ita-nia rai, nune’e ha’u konkorda tebes ho mensajen prezidente repúblika nian,” primeiru-ministru, taur matan ruak, hateten ba jornalista sira hafoin ramata enkontru semanál ho xefe estadu iha edifísiu palásiu prezidensiál nicolau lobato, bairru pite, kinta ne’e.
iha iha atividade prosesu hotu-hotu iha eleisaun prezidensiál to’o kampaña no prosesu tomak ne’ebé hala’o iha timor-leste presiza hakmatek no prosesu tomak bele la’o di’ak hodi hetan prestíjiu iha mundu.
“espera sidadaun hotu simu ida-ne’e, hanesan ita hotu nian,” pm taur hateten.
xefe governu mós lamenta ho situasaun ne’ebé loron hirak ne’e mosu konfrontu entre grupu joven ho joven sira tuda iha área balun iha dili laran.
 konfrontu iha tasi-tolu, pntl detein suspeitu 28 no apreensaun motór 10
“ha’u lamenta triste loos tanba haree oan sira foinsa’e, nasaun ne’e jerasaun foun nian maibé ami triste fali kuundu ho jerasaun foun hanesan foti nia hatun fali ba rai naruk ne’e, triste loos. ha’u uluk sei idade 19, partisipa iha funu ho prezidente repúblika no maun boot xanana ami idade hanesan imi mak halo funu. tempu uluk matenek la barak no situasaun defisíl tebes maibé hadomi loos timor-leste. maibé, ohin, joven sira la hadomi ita-nia rain, ida ne’e triste tebes,” nia hateten.
tanba ne’e, primeiru-ministru taur matan rak apela ba joven sira iha timor-leste atu kria dame no haree iha buat seluk ne’ebé joven sira bele halo di’ak ba povu timor-leste duké halo problema hodi provoka malu.
“ba oan sira foinsa’e, ita bele iha diferensaa maibé sivísmu, respeitu, edukasaun ida-ne’e importante. entaun favór ida labele oho malu, baku malu no tuda malu tán,” xefe governu ne’e apela.
komisaun f ne’ebé trata asuntu saúde, seguransa sosiál no igualidade jéneru iha parlamentu nasionál, husu ministériu saúde atu aplika medida protokolu saúde ho rigór iha pontu entrada ba sidadaun sira-ne’ebé hala’o viajen hosi estranjeiru mai timor-leste.

 timor-leste rejista kazu konfirmadu pozitivu variante omicron na’in-10
“agora kazu covid-19 ho virus omicron makaas importante mak governu tau prioridade ba iha fronteira, portu ho aeroportu bainhira ema tama tenke halo teste sériu aplika kuarantena nafatin hanesan mós ita-nia ema ba rai-li’ur. mezmu vasina, nafatin kuarantena foin sai maibé agora ita  laiha, nune’e realidade kazu omicron existe ona,” deputada membru komisaun f, maria barreto, hateten ba jornalista sira iha parlamentu nasionál, kuarta ne’e.
nia husu presiza haree mós bainhira sidadaun sira halo viajen hamutuk to’o iha aeroportu teste balun pozitivu kuandu halo auto-kuarantena mak presiza aplika mós regra protokolu saúde hanesan  ba sidadaun seluk ne’ebé mai hamutuk tanba virus ne’e da’et tuir loron, nune’e labele da’et  tutan.
aleinde governu kontinua hasa’e taxa vasinasaun no sensibilizasaun, protokulu saúde tuir organizaun saúde mundiál (oms) no ministériu saúde nian ba komunidade hodi prevene an hosi covid-19.
deputada maria barreto hateten, daudaun ne’e besik ona kampaña eleisaun prezidensiál no ba eleisaun ne’ebé sei halibur ema barak, nune’e presiza estratéjia governu atua ba problema saúde públika hodi asegura ka proteje povu hotu.
iha fatin hanesan, membru komisaun f, deputada luçia taeki hateten governu presiza fó atensaun mós ba moras dengue la’ós covid-19 de’it, tanba daudaun ne’e dengue rejista ho kazu makaas iha timor-leste no hamate mós labarik barak.
tan ne’e, iha fiskalizasaun komisaun nian nota no husu ministéiru saúde presiza kria kondisaun fasilidade hanesan infraestrutura, kama ba pasiente, ekipamentu médiku, kolokasaun rekursu umanu ba iha hngv, sentru saúde formosa no vera cruz, nune’e mós akizisaun aimoruk abate hodi reforsa medida prevensaun hanesan halo fumigasaun labele fó fatin ba susuk moris, nune’e bele kombate dengue.
 dengue ‘domina’ kapitál dili no hamate labarik na’in-29
responsável ajénsia new generation, francisco fernandes ximenes, hateten ninia ajénsia ne’e la’ós partidu os verde de timor nian maibé ajénsia ne’e ninia rasik.

 new generation justifika la ko&#8217;a joven nia isin antes ba portugál
“ha’u konsilleiru partidu os verdes de timor, ha’u iha palku identiku ho partidu os verdes de timor, maibé não me digas ha’u atu halo uma mós, uma ne’e naran mós verde, atu sosa karreta ida mós tau naran verde, halo to’os ida mós naran verdes, ha’u hanoin lae. os verdes de timor ne’e nu’udar partidu polítika ida,” nia dehan.
nia hatutan, polítiku partidu polítika os verdes de timor iha ninia estrutura rasik hanesan prezidente ho ninia vise-prezidente no seluk tán.
“ha’u hanoin kona-ba os verdes iha ninia prezidente no ninia vise sira, keta sira mak atu trata ajénsia verdes karik, ha’u mós la hatene. ha’u-nia kompañia mak naran new generation,” nia dehan.
objetivu loke ajénsia ne’e atu haruka timoroan sira ba iha rai-li’ur hodi bele hetan osan no bele dezenvolve sira-nia suku liuhosi halo uma iha sira-nia rain, ho nune’e mak nia iha planu estratéjiku rasik atu haruka timoroan 1,000-resin hanesan ne’e ba iha portugál.
husu kona-ba membru arte rituál “77” mak ba serbisu iha portugál, jerente ne’e hatán, tanba iha ema balun ne’ebé la gosta ninia susesu no movimentu durante ne’e.
“ha’u hanoin ema-ne’ebe mak la gosta ha’u-nia movimentu mak bele ko’alia hanesan ne’e,” nia dehan.
antes ne’e, prezidente partidu os verdes de timor, antónio lela hunu, klarifika ba públiku katak partidu refere laiha desizaun koletivu hosi estrutura atu haruka timoroan sira ba servisu iha rai-li’ur, maibé iha ema individu balun hosi partidu nia laran mak iha ajénsia rasik hodi fasilita joven timoroan sira ba serbisu iha rai-li’ur.
“hanesan partidu, seidauk iha orientasaun formál ida atu hahú prepara membru sira ba serbisu iha rai-li’ur, só ida-ne’e mak ha’u hakarak konfirma ba iha públiku,” prezidente os verdes de timor, antónio lela hunu, hateten ba agência tatoli liuhosi telefónika.
líder partidu ne’e mós hakle’an liután katak partidu ne’e órgaun koletivu, entaun kualker desizaun tenke mai ho desizaun koletivu iha partidu nia-laran, tanba ida-ne’e la’ós responsabilidade partidu nian tanbá timoroan hirak-ne’e rejistu ba iha ajénsia ida mak fasilita sira.
“ha’u hanoin ajénsia iha timor, se la sala iha ajénsia tolu ka haat hanesan ne’e mak iha timor, ne’e mak fasilita timoroan sira-ne’e,” nia dehan.
maibé ajénsia ne’e mós iha partidu os verdes de timor nia laran, nia hatán, ida-ne’e la loos tanba individu ka partidu nia ema ida mak harii ajénsia maibé la reprezenta partidu os verde de timor.
 prezidente os verdes klarifika la haruka timoroan servisu iha rai-li’ur
timoroan na’in-hitu “terus” hela iha dubai
governu liuhosi reuniaun konsellu ministru, kuarta ne’e, nomea filomeno aleixo da cruz, nu’udar embaixadór extraordinária no plenipotensiáriu repúblika demokrátika timor-leste ba asosiasaun nasaun sudeste aziátiku (asean, sigla inglés), iha jakarta, indonézia.
projetu ne’e aprezenta hosi ministra negósiu estranjeiru no kooperasaun, adaljiza albertina xavier reis magno.
“filomeno aleixo da cruz daudaun ne’e nu’udar embaixadór timor-leste iha jakarta atu nia sai mós timor-leste nia embaixadór extraordinária no plenipotensiáriu ba asean ne’ebé maka nia sede mós iha jakarta,” ministru prezidénsia konsellu ministru, fidélis manuel leite magalhães, informa, hafoin reuniaun ezekutivu, iha palásiu governu, kuarta ne’e.
 ohin, mnek bá cambodia diskute adezaun tl ba asean
nune’e, bainhira iha futuru timor-leste sai membru asean ona maka sei haree fali reprezentasaun.
antes ne’e, hahú tinan 2011 timor-leste hato’o pedidu adezaun ba asean, maibé to’o ohin loron seidauk konsege.
ministériu negósiu estranjeiru no kooperasaun (mnek) kontinua analiza kle’an kona-ba polítika no kuadru regulamentár, ne’ebé sei aprezenta ba konsellu ministru hodi halo aprovasaun.
alende ne’e, halo mós elaborasaun dokumentu rejime komérsiu externu no enkuadramentu legál sira.
asean kompostu hosi nasaun 10, kompostu, cambodia, indonézia, laos, vietname, brunei darusalam, singapura, myanmar, filipina no thailándia.
komisaun nasionál eleisaun (cne-sigla portugés) sei hamoos materiál propaganda eleitorál ka atributu kandidatu prezidente repúbliku hanesan pamfletu no bandeira partidu nian sira-ne’ebé taka no hariik iha estrada públiku hafoin eleisaun ramata. 

“los duni kandidatu prezidente repúblika na’in-16 mak hala’o sira-nia atividade kampañia eleitorál ne’ebé termina iha loron 16 fulan-marsu ne’e. entaun bazea ba lei kampaña eleitorál, kandidatura sira hamoos atributu hanesan pamfletru no materiál propaganda hafoin eleisaun durante semana ida mak ekipa susesu la hamoos, cne sei hamutuk ho autoridade seguransa sei hamoos,” diretór cne covalima, hermenezildo de sena, informa ba agência tatoli, iha nia knar fatin, kampung baru, kinta ne’e.
bazea regulamente kampañia eleitorál sira, hamos materiál propaganda bainhira hafoin eleisaun durante semana ida ekipa susesu la hamoos pamfletu taka iha dalan públiku iha fatin ne’ebé de’it, cne sei haruka karta ba autoridade munisípiu covalima, nune’e cne sei ba hamoos no daudaun ne’e cne bele hamoos maibé famfletu ne’ebé taka besik iha sentru votasaun sira. 
“ita koordena ona ho ofisiál cne hasai ka hamoos uluk pamfletu ne’ebé mak sira taka besik iha sentru votasaun. razaun haruka sira hasai, tanba atu labele desturba eleitór sira-nia konsentrasaun tanba lei proividu,” nia dehan.
regulamentu kampaña no propaganda eleitorál
bazea ba dekretu governu númeru 5/2017, 27 fevereiru, kona-ba regulamentu kampaña no propaganda eleitorál, artigu 15 alínea dahuluk hateten, kandidatu sira tenke hamoos materiál kampaña propaganda ho prazu semana-ida, hahú loron tuir mai hafoin kampaña eleitorál.
alínea daruak hosi artigu 15 ne’e mensiona, kandidatu hirak-ne’ebé hakat ba segunda volta sei bele kontinua hala’o nia kampaña propaganda (sei hein rezultadu eleisaun ronde dahuluk).
alínea datoluk hosi artigu 15 ne’e fundamenta, bainhira materiál sira ladauk limpeza tuir tempu, cne iha devér hamutuk autoridade seguransa limpeza no dahaat kustu operasaun ba limpeza sei apoia hosi kandidatura sira.
 diretór jerál sekretariadu tékniku administrasaun eleitorál (stae), acilino manuel branco, hateten bulletin votu 10% ne’ebé mak hodi responde ba bulletin ne’ebé mak foer no nakles.
 stae-cne verifika bulletin votu 138 labele uza tanba nakles
“ita iha eleitór rihun 859.613 aumenta ho 10%, entaun signifika 900.000-resin mak hosi 10% ne’e mak lori responde ba buletin votu ne’ebé mak aat no nakles sira iha munisípiu,” acilino hateten ba agência tatoli, nia knaar fatin caicoli, kuarta ne’e.
tuir nia, iha prosesu verifikasaun ba buletin votu iha munisípiu inklui rejiaun administrativa espesiál oé-cusse ambeno (raeoa), iha buletin balun mak foer no nakles tanba impaktu hosi transporta hosi nasionál ba munisípiu no foer tanba bainhira halo produsaun ho nia kuantidade boot mak tinta fakar iha leten.
nia dehan, iha verifikasaun ne’e munisípiu sira kuaze buletin votu foer no aat hanesan iha covalima iha 138, aileu 78 kompostu hosi buletin votu nia númeru seriál laiha hamutuk 48, buletin votu nia númeru seriál dobru hamutuk 10, buletin votu nakles iha 10 no buletin votu noda ka tinta kona hamutuk 18, no ida-ne’e stae sei prenxe iha akta no tau karimbu la uza nian.
“identifikasaun buletin votu ne’ebé mak aat ka nakles ka nia númeru seriál laiha ne’e, stae sei prenxe iha iha akta. bainhira entrega akta sei hateten iha ne’ebá katak hira mak kansella no hira mak foer. stae iha mekanizmu kontrolu ne’ebé mak rigorozu tebes,” nia hateten.
kona-ba urnas ne’ebé mak monu iha área tunubibi, suku tapo-memo, postu administrativa maliana ne’e, diretór jerál hateten urna mamuk nian.
“ida-ne’e akontese tanba urna kesi la metin iha karreta laran no urna ida de’it mak monu maibé motorista foti no situsaun rezolvidu kedas,” nia dehan.
 buletin votu 198 iha raeoa inválidu
ministru asuntu parlamentár no komunikasaun sosiál (mapkoms), francisco jerónimo, kinta ne’e halo diskusaun ho reprezentante husi world bank group, bernard harbone, iha palacio do governu hodi diskute kona-ba planu kooperasaun servisu iha futuru.

ministru francisco jerónimo hateten asuntu importante iha diskusaun ne’e maka kona-ba gastu finansa públika, orsamentu petróliu, rekursu umanu liga ho área komunikasaun sosiál no parlamentu nasionál.
“reprezentante banco mundiál, bernard harborne mai iha ne’e ami ko’alia oituan kona-ba gastu públiku iha sala situasaun ne’ebé mak aprova iha parlamentu nasionál, entaun husu atu oinsá atividade sira ne’e bele la’o ho parlamentár sira,” ministru asuntu parlamentár no komunikasaun sosiál, francisco martins jerónimo, hateten iha palasiu governu dili.
diskusaun ne’e sei kontinua filafali iha fulan-maiu 2022 hafoin tomada pose ba prezidente repúblika foun, tanba daudaun ne’e, tama ona iha prosesu kampañia eleitorál no eleisaun prezidensiál.
“esperansa ba oin ita bele servisu hamutuk di’ak liután no hametin tan relasaun entre ministériu ho banku mundiál atu bele haree problema ne’ebé ministériu rasik enfrenta no mós liga ho parlamentu. tanba, problema ne’ebé ita iha mak rekursu la sufisiénte, se ita persiza rekursu ruma bele ko’alia ho sira, atu sira bele fó apoia ita kona-ba rekursu humanu, liliu rekursu ba área mídia no parlamentu,” nia dehan.
iha fatin hanesan world bank group, bernard harborne, hateten enkontru ne’e atu haree mapkoms ninia vizaun no misaun no mós  planu ba tinan ida tuirmai.
“nune’e, ami-nia objetivu mai hasoru ministru iha ne’e atu haree oinsá ami-nia diskusaun haree ba orsamentu, liliu haree ba gastu públiku. alende ne’e, haree mós ba parlamentu nasionál nia diskusaun, orsamentu no mós haree ba fundu petróliu,” nia hateten.
enjiñaria hosi sekretária programa nasionál dezenvolvimentu suku (pnds) fó treinamentu padraun konstrusaun ba tékniku enjiñeiru sira hosi postu administrative hitu (7) iha munisípiu covalima.
objetivu hosi formasaun ne’e, atu hasa’e tékniku enjiñeiru sira-nia kuñesimentu iha área tékniku nian kona-ba padraun konstrusaun molok implementa projetu sira.
“iha formasaun ne’e, ko’alia kona-ba padraun konstrusaun durante ne’e, ami la’o liga ba liña setorál sira. pnds iha mos padraun ne’ebe utiliza hodi implementa projetu sira-ne’ebé iha suku sira, determina no priorítiza bele implementa iha baze liu-liu infraestrutura bázika,” enjinãria sekretariadu pnds nasionál, zelia freitas da conceicão, hateten ba jornalista sira, iha salaun resto família, kuarta ne’e.
tanba ne’e, nia dehan, infraestrutura liña setorál hanesan drainajen, ponte, estrada, edifísiu sira, reabilitasaun sede suku, konstrusaun uma kbiit laek (ukl) no rezidénsia ba profesór sira.
“ita implementa mós ba iha konstrusaun uma kbiit laek (ukl) no rezidénsia profesór sira-nian depende nesesidade ne’ebe mak prioridade liu hosi ita-nia suku atu implementa programa iha suku,” nia dehan.
iha tinan fiskal 2022 ne’e sei implementa projetu lubuk ida iha suku no molok atu implementa projetu sira presiza fó formasaun ba tékniku enjiñeiru iha área tékniku.
formasaun ne’e hahú iha loron 21 to’o loron 23 fulan juñu ne’e no formadór sira mai hosi ekipa nasionál, ne’ebé partisipa hosi tékniku pnds postu administrativu hitu (7) iha covalima.
sekretáriu estadu arte no kultura (seak) liuhosi dirasaun nasionál patrimóniu kulturál (dnpc) sei apoia no halo verifikasaun ba uma lisan hamutuk 120 iha territóriu nasionál.

 2021, seak apoia konstrusaun uma lulik 82 iha territóriu nasionál
“iha segunda (17/01) semana oin ne’e, ekipa verifikasaun hosi seak balun sei dezloka ba baucau, viqueque, lospalos, manatutu, aileu, ainaro, covalima, manufahi, liquiça, ermera, bobonaro no suai, sei halo verifikasaun ba uma lisan 120 tanba tanba proposta hamutuk 120 mak seak simu tiha ona. ba raeoa, ekipa la ba halo verifikasaun tanba iha tinan ne’e laiha proposta,” diretór nasionál patrimóniu kulturál, gil paulino s. oliveira, hateten ba agência tatoli iha nia knar fatin, avenida portugál, díli, tersa ne’e.
verifikasaun ba uma lisan ne’e bazea ba proposta hosi komunidade ne’ebé mak hatama hosi janeiru to’o sete,nru 2021, nune’e ekipa dirasaun nasionál patrimóniu kulturál (dnpc) identifika iha 120 proposta uma lisan mak governu presiza fó apoiu.
hosi 120 proposta ne’e, iha 20 proposta hosi 2020 ne’ebé pendent no signifika ekipa ba verifika sira seidauk halo, tanba ne’e hosi verifikasaun ne’e ekipa juri sei avalia, observa no verifika iha kampu no hosi rezultadu verifikasaun mak bele determina hira mak tama iha rekejitu hodi prosesu ba apoia.
nune’e, ba sira-ne’ebé la tama signifika katak governu labele fó apoia ne’e dalaruma bele to’o 40 to’o 50, no hosi ne’e depende ba rezultadu verifikasaun no bazea ba relatóriu depois enkamiña ba ekipa juri hodi deside katak hira mak atu bele fó apoia.
iha tinan 2022 ne’e, sekretária estadu arte no kultura (seak) liuhosi dirasaun nasionál patrimóniu kulturál (dnpc) prevee orsamentu hamutuk rihun $100.
“tinan ne’e orsamentu kiik tanba uluk iha rihun $200, maibé agora iha rihun $100 de’it, tanba ne’e bazea ba rezultadu verifikasaun mak determina. tanba, hosi rezultadu mak ita foin identifika katak totál orsamentu ne’e ita kalkuta ba uma lisan hira, hanesan nia prenxe rekejitu ba inaugurasaun, konstrusaun ka reabilitasaun,” nia afirma.
iha tinan ne’e, ekipa verifikasaun hala’o verifikasaun ba proposta neen (6) ne’ebé seak simu no ekipa verifikasaun sira-ne’e kompostu hosi diretór jerál arte no kultura, diretór jerál administrasaun finansas, diretór aprovizionamentu, diretór promosaun das artes, diretór nasionál patrimóniu kulturál no asesór juridiku ministériu ensinu superiór siénsia no kultura no asesór planeamentu.
“ne’ebé, ekipa prinsipál na’in-neen (6) ne’e mak atu deside uma lisan hira mak governu liuhosi seak bele fó apoia,” nia informa.
sentru estudu ba pás no dezenvolvimentu (cepad, sigla portugés) ne’ebé apoiu hosi união europeia, sesta (04/03) ne’e, fó formasaun ba feto servidór públiku na’in-22 (feto 19 no mane 3) iha lautém hodi selebra ‘loron mundiál ba feto’ ho tema “hakotu diskriminasaun”.

 pm parabeniza loron mundiál feto no espera bele sai reflesaun
formasaun ne’e realiza, liuhosi programa ‘hakbiit akuntabilidade governu nian ba covid-19, liuhosi promove liberdade asesu ba informasaun iha timor-leste.”
“partisipante hotu maiória funsionáriu feto iha servisu públiku, iha kopromisu atu promove direitu umanu no sei la tolera kualker diskriminasaun kontra feto inklui grupu vuneravel bainhira sira haree iha diskiriminasaun. formasaun ne’e foka ba hasa’e koñesimentu servidór públiku kona-ba liberdade asesu ba informasaun iha kontestu obrigasaun servidór públiku nian ba enkoraja komunidade partikularmente feto hodi uza sira-nia direitu atu hatene,” refere komunikadu imprensa ne’ebé agência tatoli asesu, tersa ne’e.
ida-ne’e importante hodi asegura akuntabilidade governu nian ba covid-19 no utilizasaun ba rekursu ne’ebé iha, hodi hasa’e feto nia situasaun sosio-ekonomiku tanba diskriminasaun sei difikulta la’ós de’it feto sira maibé sosiedade enjerál atu hakat ba oin.
liuhosi apoiu união europeia, cepad hala’o ona sesaun formasaun 11 ho servidór públiku hamutuk 210 (feto 141 no mane 69) iha munisípiu aileu, manufahi, ainaro, liquiça, ermera, manatuto, baucau, viqueque, bobonaro, covalima  no lautém.
servidór públiku reprezenta liña ministériu xave sira inklui ministériu agrikultura, edukasaun, saúde, obra públika, administrasaun estatál, sekretariu estadu joventude no desportu, ne’ebé iha pozisaun di’ak atu fornese atendimentu públiku no suporta ba komunidade ne’ebé mak hela iha área remota no área ne’ebé vuneravel.
iha formasaun ne’e, partisipante rekoñese diskriminasaun hasoru feto eziste duni iha fatin servisu iha instituisaun públiku no instituisaun privadu sira inklui iha komunidade, eskola sira no importante ba sira mak oinsá sira bele ajuda hakotu ida-ne’e.
partisipante aguida fernandes hateten, diskriminasaun eziste iha sosiedade ne’e realidade ida maibé ho rekoñesimentu de’it la to’o, tenke presiza asaun koletivu ida atu bolu atensaun kona-ba hakotu diskriminasaun iha loron mundiál ba feto ne’e.
atu selebra loron mundiál ba feto, sesaun formasaun taka ho partisipante hatudu jestu solidariedade hodi hamutuk hakotu indiferensia liuhosi simbólu kruza liman no hateten ho lian makaas  “parabens ba loron mundiál feto! mai ita hamutuk hakotu diskriminasaun hodi atinje iqualidade ba feto maibé no ba ita-nia sosiedade”.
diretór ezekutivu centro nacional chega (cnc), hugo maria fernandes, informa tinan ne’e cnc sei harii uma memória esperansa lima (5) ba sobrevivente hosi 1975 to’o 1999.
 cnc lansa fatuk dahuluk konstrusaun “uma ba memória esperansa” iha nahaek
“tinan ne’e, ita sei harii uma memoria esperansa hamutuk lima ba sobrevivente sira hosi tinan 1975 to’o 1999,” hugo maria fernandes hateten ba agência tatoli iha nia knaar fatin, antigu komarka balide, dili, segunda ne’e.
uma lima ne’e hanesan mós uma 10 ne’ebé mak cnc harii ona iha tinan kotuk, seidauk determina, tanba prosesu ida agora asosiasaun vítima mak sei halo verifikasaun liuhosi halo rejistu ba sobrevivente sira-ne’ebé mak prenxe kritéria mak sira haruka mai iha ne’e, hafoin cnc halo desizaun hodi bele hetan uma.
maibé, nia dehan, kritéria ida atu harii uma ba sobrevivente sira-nia kondisaun agora ne’e inklui ida-ne’ebé mak sei mukit liu ka ema ho defisiénsia sira, no kriteria daruak make ma-ne’e tenke iha rai, atu nune’e uma ne’e harii iha rai ne’ebé ninia rasik no labele harii fali iha rai seluk ka rai públiku.
kona-ba benefisiáriu, nia hateten, cnc nia mandatu atu fó apoia ba sovrevivente vulneravél sira, katak sira-ne’ebé uluk sai vítima ba violasaun direitu umanu ne’ebé mak sira hetan durante períodu 1975 to’o 1999.
“entaun sira ne’e mak sai benefisiáriu. hanesan, ita haree uma ne’ebé mak pnds harii ne’e harii ba aspeitu ekonomia, maibé uma ne’ebé cnc husu atu hetan ne’e liu-liu ba vítima sira iha funu ida-ne’e,” nia esplika.
 cnc-asosiasaun vítima apoia “uma memória esperansa” 11 ba sobrevivente sira
isabel da costa ferreira, segunda ne’e ofisialmente deklara ninia kandidatura prezidente repúblika ba públiku sai kandidatu indepedente hodi kompete iha eleisaun prezidensiál 2022 ne’ebé tuir kalendáriu sei realiza iha 19 marsu.

 kandidatu hermes barros no isabel ferreira rejista iha tribunál rekursu
isabel da costa ferreira deklara nia kandidatura ho lema “mai ita hamutuk iha mehi ida de’it ba pás, estabilidade no moris di’ak”, atu sai ativista ba povu lian laek.
“ohin, ha’u anunsia publikamente kandidatura ba prezidente repúblika demokrátika timor-leste ba periódu 2022-2027. ha’u aprezenta kandidatura nu’udar ativista direitu fundamentál sira tanba fiar iha importánsia sidadania ida, ativa, esklaresida, interesada no partisipativa, individuál ka organizadu em-favór ba kauza boot polítika no sosiál ne’ebé mak presiza atu luta. se ita hakarak harii timor-leste ida ne’ebé di’ak, modernu, solidáriu, voluntáriu, tolerante no pasífiku liután. ha’u kandita an ba pr atu sai ativista ba povu kbiit laek sira,” isabel ferreira deklara liuhosi konferénsia imprensa ba jornalista sira iha edifísiu sidadania colmera.
nia ezerse direitu hodi kandidata-an no hetan eleitu nu’udar sidadaun timor-oan responsavél no konsiente ba nia direitu maibé mós konsiente ba nia devér sira ho família ho komunidade no nasaun.
nia aprezenta kandidatura ida ne’e nu’udar inan, feen no membru família boot timor-oan sira nian ho espíritu serbisu dedikasaun no sakrifísiu tuir valór sira-ne’ebé aas liuhosi umanizmu kristaun no doutrina sosiál igreja nian.
ne’ebé, nia foti pozisaun em-favór ba dezenvolvimentu kresimentu no progresu saudável nasaun nian, ho nia eransa ne’ebé ema hotu hakarak husik hela ba jerasaun tuir mai.
aprezentasaun kandidatura ida-ne’e nu’udár profisionál no jurista tanba fiar katak konstrusaun sosiedade ida ekonomikamente justu no sosialmente ekitativa depende ba ema-nia serbisu empeña esforsu hamutuk em-favór ba moris-di’ak no ba monitorizasaun konstante ba administrasaun justisa nian.
“ikus liu nu’ udar kandidatura ida independente, aberta no apartidária iha nia orijen, ne’ebé konvida ba mobilizasaun esforsu no vontade sira aseita no hamahon ema hotu-hotu,” nia hateten.
nune’e, sei partilla mehi ida de’it kona-ba modernu no dezenvolvidu ho sidadaun ne’ebé preparadu di’ak, kualifikadu di’ak hodi aproveita oportunidade tomak hosi edukasaun, formasaun no kresimentu, la haree ba sira-nia kondisaun sosiál, orijen etno-jeográfika, ka sira-nia konsiénsia polítika no reljioza.
“kandidatura ida-ne’ebé konsiente ba responsabilidade no ba espetativa boot ne’ebé mak nasaun hatuur iha funsaun prezidensiál,” nia afirma.
isabel ferreira, hateten prezidente repúblika responsabilidade espesiál ida mak reprezenta estadu iha relasaun internasionál no iha konsertasaun ho governu, garante unidade no independénsia nasionál sai fatór ba koezaun no uniaun ba timor-oan sira tomak.
pr asume papél nu’udar komandante supremu falintil-forsa defeza timor-leste nian no finalmente responsabilidade hodi sai garante ikus ba funsionamentu regular ita-nia instituisaun demokrátika sira.
nia informa, ninia kandidatura rejista ona iha supremu tribunál justisa (stj) ho apoiante rihun lima (5) tuir lei haruka.
“tanba ne’e, ha’u hanesan kandidatu independente laiha partidu ida mak apoiu maibé hanesan sidadaun timor-oan sira-ne’ebé iha mós partidu sira bele tau fiar manifesta nia apoiu, ba ha’u nakloke,” nia dehan.
nune’e iha prosesu demokrátiku sidadaun hotu iha interese atu kandidata an, tanba ne’e ninia preparasaun ba kandidatura prontu kompete no depende ba povu mak sei determina sé mak di’akliu, tanba importunate liu mak hahalok no kompromisu.
prezidente repúblika
iha konstituisaun rdtl, artigu 74 (definisaun), iha alinéa 1 hateten prezidente repúblika mak xefe-estadu, símbolu no garantia independénsia nasionál no unidade estadu nian, no instituisaun demokrátika sira-nia funsionamentu regulár.
iha alinéa haktuir, prezidenterepúblika maka komandante a’asliu (supremu) forsa armada nian.
iha artigu 75 (elejibilidade), iha alinea 1 haktuir; bele tuir kandidatura ba prezidente repúblika sidadaun timor-oan sira-ne’ebé, iha ilas hotu tuirmai ne’e:

a) sidadaun nanis;
b) iha tinan mínimu 35;
c) ho kapasidade di’ak;
d) ne’ebé hetan proposta husi sidadaun hili-na’in mínimu nain rihun lima (5000).

iha alinéa 2 hateten, prezidente repúblika kaer mandatu to’o tinan lima nia laran no ninia knaar remata bainhira prezidente foun simu pose.
alinéa 3 haktuir, prezidente repúblika nia mandatu bele hetan renovasaun dala-ida de’it.
kona-ba eleisaun, iha artigu 76 (eleisaun), iha alinbéa 1 hateten; atu sai prezidente repúblika, sei hili tuir sufrájiu universál, livre, diretu, sekretu no ida-idak.
iha alinéa 2 dehan, eleisaun prezidente repúblika nian banati tuir sistema manán ho votu barakliu hosi votu hotu-hotu ne’ebé válidu, la sura votu ne’ebé la válidu.
alinea 3 haktuir, bainhira kandidatu sira hetan votu hanesan, sei hala’o fali eleisaun dala ida tán, liutiha loron tolunulu (30) hosi loron votasaun ida foin liubá kotuk.
iha alinéa 4 hateten, iha eleisaun daruak, kandidatu na’in-rua ne’ebé hetan liu votu no la hasai sira-nia kandidatura mak bele tuir.
sekretáriu estadu asuntu kombatente libertasaun nasionál (seakln), gil da costa monteiro ‘oan soru’, informa iha tinan 2022 ne’e ministériu asuntu kombatente libertasaun nasionál (makln) sei atribui bolsa estudu ba veteranu nia oan hamutuk 1.300.

“ekipa téknika ba hamutuk ho komisaun konsellu libertasaun nasionál (ccln) sei halo identifikasaun ba estudante sira iha munisípiu sira hotu atu tama iha atividade bolsa estudu nian,” sekretáriu estadu asuntu kombatente libertasaun nasionál (seakln), gil da costa monteiro ‘oan soru’, hateten ba agência tatoli iha nia knaar fatin caicoli, dili, sesta ne’e.
tuir nia, ekipa ne’ebé sei tun ba halo identifkasaun ne’e aban sei tuir formasaun depois hotu mak foin dezloka ba munisípiu sira tanba identifikasaun no selesaun ne’e halo iha munisípiu.
“ha’u seidauk bele hateten fulan ne’e tanba ita foin porsesu ka tama ba faze formasaun ba ekipa no sei realiza duni tanba prosesu ne’e uluk kedas la’o ona, ne’ebé bainhira ekipa tuir hotu ona formasaun mak tun halo identifikasaun. tanba bolsa estudu mak sai prioridade tanba tenke halo ona selesaun hodi bele prenxe tinan fiskál,” nia hateten.
tuir lei ne’e, bolsa estudu ba veteranu nia oan sira ne’e sei asesu edukasaun hahú hosi ensinu báziku to’o ensinu superiór, maibé makln sei halo limitasaun ba ensinu báziku tanba idade sei kiik, sei fó opurtunidade barak liu mak ba ensinu superiór, ba ensinu pre-sekundária no sekundária sei fó natoon de’it.
“bolsu estudu ba tinan ne’e ita prefere liu ba hala’o estudu iha rai-laran ba rai-li’ur seidauk tanba moras barak mak la’o ba-mai, situasaun la’o la normál entaun labele kria konfuzu ba estudante sira,” nia hateten.
primeira alterasaun dekretu lei nú 8/2009, 15 janeiru, kona-ba rejime atribuisaun bolsa estudu ba kombatenete libertasaun nasionál nia oan.
tanba ne’e governu planu atu implementa sistema atribuisaun bolsa estudu ba mártir sira ho kombatente libertasaun nasionál sira-nia oan, hodi abranje ka kobre nívél eskolaridade tomak, hahú hosi ensinu báziku to’o ensinu superiór.
requerimento de candidatura à bolsa de estudo prevista no presente diploma deve ser acompanhado da seguinte documentação: documento de identificação do candidato; b) certidão de nascimento que ateste a relação de filiação entre o candidato e o combatente da libertação nacional; c). número de registo do combatente da libertação
nacional, a que se refere o artigo 2.º; d). declaração sob compromisso de honra, subscrita pelo candidato, de que exercerá as funções de bolseiro em regime de dedicação exclusiva e de que não beneficia, no ano lectivo em causa, de qualquer outra bolsa, nos termos do artigo 6.º do presente diploma; e) documento comprovativo da matrícula escolar para o ano letivo em causa; 
f) documentos comprovativos do aproveitamento escolar do candidato no ano lectivo imediatamente anterior ao da candidatura, com discriminação dos resultados escolares e da média final; g). dados da conta bancária do candidato ou do respectiva encarregado de educação.
osan ne’ebé mak prevee ba programa bolsu estudu ba veteranu nia oan sira-ne’e hamutuk millaun $1,111.
univeridade nasionál timor lorosa’e (untl) ho forum komunikasaun valór nasaun (fkovana), iha 24 fevereiru ne’e, sei realiza semináriu ho tema sentrál “reflesaun nasionál ho espiritu rekonsiliasaun” ne’ebé sei konvida lidér nasionál sira hodi fó sira-nia perspetiva.

iha kuarta (16/02/2022) ne’e, reitór untl, joão soares martins ho ekipa hala’o audiénsia ho prezidente repúblika, francisco guterres lú olo, hodi konvida xefe estadu atu partisipa no halo abertura ba semináriu refere.
“ohin hetan biban hodi hasoru malu ho prezidente repúblika atu konvida exelénsia halo abertura ba semináriu ne’ebé mak untl ho forum komunikasaun organiza hamutuk hodi realiza iha 24 fevereiru no prezidente repúblika disponível ona,” reitór untl ne’e hateten ba jornalista sira hafoin ramata sorumutu ho xefe estadu iha palásiu prezidensiál nicolau lobato, bairu pite, dili, kuarta ne’e.
semináriu ne’e hala’o tanba nasaun timor-leste hasoru situasaun krítiku nomós atu tanba sei hasoru eleisaun prezidensiál ne’ebé sei realiza iha 19 marsu 2022 ne’ebé sei hamosu tensaun polítika ne’ebé aas.
atu hamenus tensaun polítika sira-ne’e, hosi parte untl no fkovana konvida lidér polítiku sira liu-liu lidér nasionál hanesan prezidente repúblika, francisco guterres lú olo, mari alkatiri, kayrala xanana gusmão, josé ramos horta, rogerio lobato ho líder sira seluk tán.
reitór untl ne’e hateten, lidér nasionál envolve iha tempu rezisténsia to’o indepedénsia maibé daudaun ne’e sira ladún hamutuk, nune’e semináriu ne’e tenta antes ba eleisaun prezidensiál 2022 ne’e, líder sira-ne’e fahe netik opiniaun no tuur hamutuk hodi realiza eleisaun ne’e ho di’ak no susesu.
maibé, tuir nia, la’ós de’it atu kuda valór rekonsiliasaun ba iha sosiedade ne’e importante tebes, tanba nasaun hasoru liu ona situasaun krítiku iha invazaun, lidér nasionál sira konsege mai hamutuk hodi manan ukun rasik an, nune’e laiha tán razaun atu la hamutuk hodi dezenvolve nasaun ne’e iha loron aban.
hanesan sidadaun ida, nia husu atu respeita malu bainhira iha kampaña eleitórál mosu karik ho síviku no redús insulta malu, no di’akliu aprezenta programa atu dezenvolve nasaun, ida-ne’e mak importante liu.
prezidente konsellu ezekutivu forum komunikasaun valór nasaun (fkovana), eladio faculto, hateten nasaun presiza lidér nasionál sira fila oin ba malu hodi ko’alia tanba
sira-nia obra ba luta iha tinan barak hodi hetan ukun-an.
tan ne’e, ho untl tenta promove halo reflesaun nasionál kona-ba situasaun polítika no ambiente komunikasaun iha timor-leste oinsá mak di’ak fali, no rekonsiliasaun hanesan parte importante oinsá lidér sira bele ko’alia ba malu no ba povu katak presiza fila oin ba malu mezmu diverzenjia polítika, ida-ne’e mak fundamentál.
 hahú hosi janeiru to’o maiu tinan ne’e, hospitál nasionál guido valadares (hngv), rejista pasiente fase-ran (hemodiálise) hamutuk 22, hosi númeru ne’e mate na’in-haat. 
“ita rejista pasiente hamutuk 22, hosi númeru ne’e na’in-haat lakon vida. nune’e, to’o ohin pasiente fase ran hamutuk 89,” espesialista nefrolojia hospitál nasionál guido valadares (hngv), gustavo do rosario da cruz, hateten ba agência tatoli iha hngv bidau, kuarta ne’e.
nia dehan, na’in-haat ne’ebé lakon vida ne’e tanba mai ho kondisaun grave, nune’e médiku sira labele salva sira nia vida.
“pasiente sira mai halo tratamentu iha ne’e, ami sempre fó korajen ba sira atu kontinua tratamentu fase ran, maibé   sira   husu alta   no balun   ba kontinua halo tratamentu tradisionál, bainhira mai fila-fali sira kondisaun grave,” nia afirma.
tanba, resposavél ne’e informa pasiente sira ne’ebé mak fase raan iha hngv maioria moras ran-midar (diabetes), tensaun (hipertensaun) no moras rins ka policística.
nune’e, nia husu ba komunidade hakbesik-an ba sentru saúde no postu saúde sira bainhira hetan moras diabetes, hipertensaun no rins atu halo tratamentu sedu.
mákina fase-ran sufisiente hela tanba iha hngv hamutuk 12 no funsiona di’ak tebes inklui medikamentu mós laiha problema.
“kona-ba profisionál saúde ita sufisiente tanba ita iha epesialista timoroan na’in-tolu, kubanu ida inklui enfermeira sira ne’ebé mak treinadu hodi atende ba pasiente fase-raan,” nia afirma.
deputadu frente revolusionária timor-leste independente (fretilin) ho partidu libertasaun populár (plp) kontinua ezije ba governu atu buka tuir saudozu nicolau lobato ho saudozu sira seluk nia ruin ne’ebé mate iha prosesu luta ba libertasaun nasionál.
 embaixadór indonézia sei esforsu buka saudozu nicolau lobato nia ruin
deputadu fretilin, david dias ximenes ‘mandati’, husu ministériu ba asuntu kombantente libertasaun nasionál (makln) no ministériu negósiu estranjeiru no kooperasaun (mnek) atu oinsá buka komunikasaun nafatin ho governu indonézia hodi bele fasilita buka restu mortál.
“tan ne’e kontinua husu governu atu buka tuir ruin saudozu sira-nian ne’ebé seidauk hetan to’o agora”, nia levanta iha plenária, segunda ne’e.
deputada fretilin, elena martins, hateten dalabarak ona husu maibé laiha solusaun to’o agora nune’e governu presiza toma ho sériu oinsá halo esforsu hodi buka tuir ruin saudozu sira-nian.
antes ne’e, deputadu plp, noé de jesus ‘buka tuir’, hateten iha loron 03 fulan marsu ne’e sei komemora loron nasionál veteranu maibé restu mortál saudozu sira-nian hanesan nicolau lobato ho sira seluk seidauk hetan.
hatán ba kestaun ne’e, reprezenta governu liuhosi ministru ba asuntu parlamentár no komunikasaun sosiál (mapkoms), francisco jerónimu, hateten asuntu refere antes ne’e hato’o ona ba ministériu relevante maibé seidauk iha resposta ruma, nune’e ho preokupasaun deputadu sira-nian sei kontinua enkamina.
kandidatu prezidente períodu 2022-2027 ho númeru sorteiu ualu (8), tito da costa cristovão ‘lere anan timur’, kuarta ne’e realiza atividade kampãna ho tipu komisiu ba loron ikus iha kampu futebol kampu baru, comoro, postu administrativu don aleixo, munisípiu dili.

lere anan timur hateten, bainhira povu fó fiar no eleitu sai xefe estadu mak sei ko’alia ho governu indonézia liu-liu ho jenerál militár indonézia sira ne’ebé uluk iha timor-leste, oinsá buka tuir saudozu nicolau lobato ho sira seluk nia ruin ne’ebé to’o ohin loron seidauk hetan. 
“bainhira sai prezidente repúblika, nia sei ko’alia ho governu indonézia atu buka tuir saudozu nicolau lobato no eroi seluk nia ruin tanba sira sira mak sai erói hodi fó onra no gloria,” lere anan timur hateten hateten perante ba militante no apoiante rihun ba rihun, iha ninia kampaña dala ikus nian iha kampu futebol kampunh baru, comoro, dili.
nia sei ko’alia mós ho parte governu buka solusaun hodi halais prosesu verifikasaun dadus veteranu ne’ebé dadaun lao maibé lori tempu naruk ona seida’uk finaliza.
eis jenerál reformadu ne’e promote, bainhira eleitu ba xefe estadu mak sei sai guardiaun ba konstituisaun ne’ebé la halis ba grupu no interese pesoál maibé ba de’it interese nasionál.
kona-ba injustisa sira-ne’ebé durante ne’e kontinua akontese ba povu mak sei ko’alia makaas bainhira ukun na’in sira prátika korrupsaun tenke hatán iha justisa la’ós sees an hosi justisa.
sai komandante supremu forsa armada mak kontinua prioritiza planu estratéjiku militár ne’ebé iha ona oinsá moderniza instituisaun iha rekursu no ekipamentu sai modernu liután.
nia sei ko’alia ho ministéiru tutela oinsá mak hadia moris di’ak membru f-fdtl no pntl no kria bairru ka uma bainhira militár ruma servisu dook hosi sira-nia kaben ka laen, nune’e família bele ba hela besik.
mezmu la’ós kompeténsia pr nian maibé sei ko’alia ho governu hodi hadi’a setór importante hanesan saúde, edukasaun no problema báziku populasaun nian hanesan bee mos, estrada, eletrisidade.
apoiante kandidatu prezidente repúblika períodu 2022-2027 ho númeru sorteiu ualu (8), tito da costa cristovão ‘lere anan timur’, partisipa kampaña dala ikus nian iha kampu futebol kampu baru, comoro, dili. nelson de sousa.
tanba ne’e, bainhira proposta orsamentu jerál estadu ne’ebé governu prepara no aprova iha parlamentu nasionál hodi haruka ba pr sei estuda fali haree alokasaun ba área hirak ne’e ho pursentu naton atu rezolve situasaun povu mak sei uza kompeténsia promulga.
parte seluk, nia sei ko’alia hodi reativa atividade arte marsiál tanba to’o agora seidauk iha estatutu arte marsiál oinsá bele hahú atividade hanesan desportu kontribui ba dezenvolvimentu no sei kombate ka halakon movimentu ilegál hosi fronteira terrestre.
lere promote nia kandidatura sei marka diferensia oinsa mak lori fila-fali estabilidade polítika iha timor-leste no sei laiha tan impase polítika oioin mak sei promove diálogu ho lidér hotu no atu bele lori dezenvolvimentu nasaun ba oin.
ikus liu, nia apela ba juventude sira atu labele kria konflitu oinsá kria pás ho estabilidade no tempu ohin loron presiza fó importánsia ba estudu tanba iha futuru dezenvolve nasaun presiza ema matenek.
enkuantu, kampaña ne’e kandidatu lere anan timur kumpre kalendáriu kampana eleitorál hosi órgaun eleitorál cne iha kuarta ne’e (16/03) ne’e hahú iha tuku 14h00 to’o tuku 17h00.
kampaña ne’e superviziona hosi komisaun nasionál eleisaun (cne, siglá portugés), observadór internasionál no hetan seguransa másimu hosi polísia nasionál timor-leste (pntl).
prezidente komisaun b ne’ebé trata asuntu negósiu estranjeiru, defeza no seguransa, josé agostinho sequeira ‘somotxo’, husu ba komando jerál no ministéiru interiór atu halo investigasaun kle’an ba pesoál membru unidade polísia marítima (upm) ne’ebé deskonfia envolve iha kazu baku mate júlio amaral iha covalima.

 pntl detein membru upm na&#8217;in-neen deskonfia baku mate júlio amarál
“presiza halo investigasaun kle’an didi’ak hodi hatene loos membru upm na’in-neen (6) ne’ebé deskonfia envolve iha kazu omesídiu ne’e,” deputadu somotxo hateten iha parlamentu nasionál, tersa ne’e.
maibé nia dúvida ho akontesimentu ne’e tanbasá mak polísia mosu fali iha madrugada, tan ne’e komisaun sei hein investigasaun mak bele hatene.
tanba membru seguransa mak involve iha krime, entaun parlamentu nasionál nia preokupasaun mak komando jerál no ministéiru interiór tenke halo investigasaun profunda ba kazu refere.
bainhira rezultadu hatudu membru laiha razaun ligadu ba autoridade seguransa interna ninian ho sira-nia hakarak prátika krime duni, mak sei hetan sansaun dxsiplinár todan bele sai hosi instituisaun.
entertantu, kazu ne’e akontese iha loron domingu (23 janieru 2022), iha tuku 03h30 matrugada ka iha dadeersan nakukun.
parlamentu nasionál (pn) aprova orsamentu 2022 ba sekretaria estadu ba formasaun profesionál no empregu (sefope) iha espesialidade ho votu a-favór 39, kontra neen (6) no abstensaun 17.

“nune’e, orsamentu ba sefope aprovadu,” prezidente parlamentu nasionál, deputadu aniceto longuinhos guterres lopes, anunsia iha debate proposta orsamentu jerál estadu (oje) 2022 iha faze espesialidade ba loron dahuluk, iha sala plenária segunda ne’e.
iha oje 2022 ne’e, sefope prevee $4,815.221 ne’ebé aloka ba saláriu no vensimentu $1,952.772, bens servisu $1,849.139, tranferénsia públika $1,013.310, kapitál menór no kapitál dezenvolvimentu laiha.
orsamentu ne’e atu finansia ba programa haat mak hanesan dezenvolvimentu rurál no urbana $450.718, boa-governasaun no jestaun instituisionál $1.437.916, igualidade jéneru no inkluzasaun sosiál $19.155 no investimentu diversifikasaun ekonómika $2.907.432.
hosi orsamentu hirak ne’e aloka mós ba kada dirasaun munisipál sira hanesan baucau totál $37.178, bobonaro $48.776, manufahi $37.724, covalima $43.672, viqueque $28.451, aileu $39.712, ainaro $39.300, ermera $41.582, lautém $31.098, liquiça $31.644, manatuto $33.945 no dili $37.636.
sefope hanesan orgaun konjuntu ida-ne’ebé servisu apoiu sekretáriu estadu formasaun profesionál no empregu hodi hala’o kompeténsia ida-idak nian, ne’ebé responsabiliza ba konsesaun, implementasaun no supervizasaun polítika jerál ba área traballu, formasaun profisionál no empregu iha artigu númeru 2 dekretu lei númeru 21/2019, 31 jullu.
kandidatu prezidente repúblika ho númeru sorteiu 4, rogério tiago de fátima lobato, kansela kampaña dahuluk ho tipu aberta iha kapital ermera, gleno, relasiona ho loron kuarta feira sinzas, ne’ebé komunidade ba tuir misa.
“ohin, ami la konsege kampaña tanba loron kuarta feira sinzas no komunidade presiza ba misa hodi simu sinzas, nune’e ami adia fali ba loron 04 marsu iha munisípiu ermera,”  kandidatu pr rogério lobato, hateten  ba agência tatoli via telefónika, kuarta ne’e.
nune’e, ekipa susesu husi kandidatu númeru sorteiu 4, mateus maia de jesus informa mós kansela kampaña dahuluk ho tipu aberta iha gleno tanba komunidade la preparadu.
“ami halo kanselamentu tanba komunidade la prepara no ohin, loron kuarta feira sinzas entaun ami muda ba loron 04 marsu, tuku 10:00, dader, iha salaun parokiál gleno ermera,” mateus informa.
tuir kalendariu kampaña ne’ebé distribui husi cne kandidatu pr númeru sorteiu 4 sei halo kampaña aberta iha munisípiu ermera ohin dader tuku 10:00 to’o tuku 18:00, lokoraik.
 kandidatu pr ângela freitas kansela kampaña loron dahuluk iha lautém
komisaun a trata asuntu justisa no konstituisional iha parlamentu nasionál suspende hela diskusaun iha faze espesialidade ba proposta lei komisaun funsaun públika.

prezidente komisaun a, joaquim dos santos, hateten komisaun a halo diskusaun iha espesialidade hafoin rona espesialista sira no autór ba projetu lei ne’e mai hosi governu maibé deputadu sira la intende buat rua.
 pn aprova proposta lei komisaun funsaun públika iha jeneralidade
ida mak sistema ida agora ibrido ne’ebé funsiona hela ho lei governu anteriór kria ho proposta foun governu propoin ba parlamentu nasionál atu halo lei foun hodi revoga tiha lei ne’ebé uluk kria, entaun iha lei proposta foun ne’e mai ho pensamentu foun atu halo mudansa radikál ba sistema komisaun funsaun públika muda ninia kontextu, konteúdu no natureza ne’e mak deputadu sira la konsege intende malu hetan konsensu iha ne’e ba mateira rua ne’e.
“tanba ne’e mak komisaun a seida’uk iha kondisaun atu husu aprovasaun ba deputadu sira kona-ba artigu sira. entaun deputadu hosi grupu ida husu ba komisaun atu suspende lai diskusaun hafoin haree fila-fali hafoin eleisaun prezidente repúblika hetan ona kondisaun diskusaun mak ita ajenda fali,” deputadu joaquim dos santos hateten ba agéncia tatoli iha parlamentu nasionál, sesta ne’e.
nune’e, deputadu sira halo hela peskiza ka estudu iha ida-idak nia bankada hodi analiza profundu ba mateira sira hafoin ko’alia hodi diskute.
antes ne’e, iha 08 fevereiru ne’e parlamentu nasionál liuhosi reuniaun plenária aprova proposta lei númeru 34/v(3a) komisaun funsaun públika iha jeneralidade ho votu a-favór 32, kontra neen (6) no abstensaun ida (1) nune’e proposta lei pasa iha jeneralidade.
proposta lei (ppl) ne’e iha artigu hamutuk 25 no kapítulu tolu, kapítulu i kona-ba dispozisaun jerál ho nia artigu rua, kapítulu ii kona-ba komisaun funsaun públika ho nia artigu 19 no kapítulu iii kona-ba dispozisaun finál ho nia artigu haat.
ppl ho objetu prezente lei estabelese rejime jurídiku aplika promosaun imparsialidade, isensaun no profisionlizmu funsaun públika hosi komisaun funsaun (kfp) públika, dezigna mós hosi komisaun, no kona-ba natureza, kompeténsia, organizasaun no funsionamentu kfp define hosi dekretu-lei.
iha ámbitu aplikasaun sujeita ba rejime jurídiku previstu iha prezente lei relasaun jurídika ba funsionáiu públiku, ajente no traballadór administrasaun públika sujeitu ba estatutu funsaun públika aprova hosi lei númeru 8/2004, 16 juñu, altera hosi lei númeru 5/2009, 15 jullu, independentemente vinkula servisu ho estadu.
deputadu joaquim hateten, bainhira proposta lei ne’e iha ona aprovasaun finál mak sei revoga hotu lei númeru 7/2009, 15 jullu, ne’ebé kria komisaun funsaun públika.
maibé deputadu komisaun a sei halo diskusaun materia kle’an kada artigu iha faze espesialidade.
antes ne’e, ministru prezidensia konsellu ministru (pcm, siglá protugés), fidelis manuel leite mangalhães, hateten inisiativa proposta ne’e hodi garante objetivu rua hanesan regra substantiva depedénsia no imparsialidade iha funsionamentu administrasaun públika ne’ebé kompeténsia parlamentu iha artigu 95 númeru 1 konstituisaun.
kompeténsia lejislativa eskluziva governu kona-ba propria organizasaun no funsionamentu inklui matéria barak ne’ebé trata iha atuál lei komisaun funsaun públika.
“proposta lei kona-ba komisaun funsaun públika ne’e esklarese nia atribuisaun kfp no kompeténsia órgaun tanba dadaun ne’e iha lei vijente la konsege esklarese didi’ak atribuisaun kfp,” nia esplika.
fidelis hateten, objetivu seluk mak hakarak reforsa kompeténsia kfp garante iha matéria regulatória, kontrola legalidade, méritu no funsaun hanesan entidade indepedente.
 pn baixa proposta-lei komisaun funsaun públika ba komisaun a
parlamentu nasionál (pn), segunda ne’e, ratifika ona tratadu kona-ba proibisaun totál ensaiu nukleár, nune’e estadu repúblika demokrátika timor-leste (rdtl) adere ona ba tratadu refere.

“rezultadu votasaun a-favór 46, kontra no abstensaun 0, nune’e proposta rezolusaun númeru 15/v (4a)-ratifika tratadu proibisaun totál ensaiu arma nukleár aprovadu,” prezidente parlamentu nasionál, aniceto longuinhos guterres lopes, fó sai liuhosi plenária iha parlamentu nasionál.
notisia relevante: pn ratifika ona tratadu proibisaun arma nuklear
prezidente parlamentu ne’e hateten, foin lalais pn ratifika ona tratadu kona-ba proibisaun arma nukleár ho aprovasaun ne’e mak ohin pn tenke ratifika mós tratadu proibisaun totál ensaiu  nukleár tanba ida-ne’e liga ba ensaiu (percobaan) nukleár nune’e tratadu ne’e atu bandu mós.
prezidente komisan b trata asuntu negósiu estranjeiru no defeza ho seguransa, josé agostinho sequiera “somotxo’’, hateten tratadu sira arma nukleár importante tebes tanba rejiaun asia ho pasífiku fatin ida sempre hanesan sai teste nukleár ne’ebé tratadu ne’e importante tebes ba timor-leste nu’udar nasaun laiha aliadu no importánsia mak defende vida umana iha mundu.
vise ministru negósiu estranjeiru no kooperasaun (mnek), julião da silva, agradese ba pn bele ratifika ona konvensaun ne’e hetan ratifikasaun.
nia dehan, iha tinan 70-resin ba kotuk iha fim segundu guerra mundiál akontese ba povu hirosima nagasaki, ezemplu ida-ne’ebé hamate povu rihun 200-resin nune’e haree ba estudu lubuk ida hahú iha 1996 ne’ebé iha nasaun hamutuk 184 to’o ohin loron hamutuk inklui timor-leste asina ona tratadu akordu ne’e iha 2008 no hosi nasaun hirak ne’e no iha nasaun 170 mak konsege ratifika ona konvensaun ida-ne’e.
governante ne’e hateten, benefísiu ba konvensaun ida-ne’e mak timor-leste iha posibilidade atu estabelese área kooperasaun sira-ne’ebé iha bele asesu dadus organizasaun nian dispozitivu instala iha mundu tomak hodi halo monitoriamente ba iha atividade hala’o iha rai leten hanesan ar, rai okos, tasi-laran no tasi okos, ne’ebé bele deteta mós kualker explosaun, rai nakdoko, tsunami no sira seluk.
estabelesimentu ba sentru dadus iha posibilidade finanseira no téknika hodi estabelese sentru nasionál ida ba timor-leste hanesan estadu ne’ebé benefísia bele indika fatin ida iha instituisaun públiku.
aleinde benefísia polítika externa ba timor-leste ratifika hosi nasaun sira-ne’ebé asina no ratifika tratadu hodi fó bandu kompletu teste nukleár siginfika estadu sira hamutuk iha nasaun ho hanoin hanesan mantein rejime internasionál hodi hateten lae ba ploriferasaun no dezarmamentu nukleár ho nune’e kontribui ba pás no seguransa internasionál.
“hanesan ami mai sempre hato’o iha ne’e katak iha 2024 timor-leste sei kandidatu ba ita-nia an nu’udar membru konsellu direitu umanu, ho ida ne’e razaun lubuk ida no atu reforsa di’ak liután ita-nia misaun organizasaun g7+ tanba ne’e nesesidade ratifika konvensaun ne’e,” nia fundamenta.
iha debate públiku entre kandidatu prezidente repúblika (pr) ne’ebé komisaun nasaionál eleisaun (cne, sgla portugés) realiza iha tersa (15/05) kalan ne’e, kandidatu prezidente repúblika sira fó sira-nia hanoin importante katak timor-leste presiza ratifika konvensaun internasionál kona-ba direitu ema ho defisiénsia (ehd).
kandidata pr ho númeru sorteiu hitu (7), maria elena lopes de jesus pires “milena pires”, hateten importante timor-leste ratifika konvensaun internasionál direitu ema ho defisiénsia hodi bele kompleta orden jurídiku nasionál.
“konkorda ratifika konvensaun ne’e no sai prezidente repúblikau sei luta hasoru portadór ema ho defisiénsia nia preokupasaun, hanesan nia direitu edukasaun seidauk iha ne’ebé ajuda defisiénsia matan no tilun atu bele integra didi’ak iha ensinu aprendizajen normal. ba transporte públiku iha desavantajen boot ho mekanizmu asesu seidauk ho seguru, fasilidade iha fatin ka  edifísiu públiku laiha fasilidade,” milena pires hateten hodi responde pergunta hosi panelista sira iha debate públiku, iha novo turizmu, tersa kalan.
tanba ne’e, bainhira nia eleita sai xefe estadu, nia parte sei ko’alia ho ezekutivu hodi dezenvolve polítiku integradu hodi proteje direitu báziku.
“prezidente repúblika iha obrigasaun tomak atu hamutuk ho governu proteje direitu hirak ne’e naturalmente hanesan direitu votu, hodi fasilita sira presiza buletin votu uza letra braile no kria kondisaun livre hodi vota lahó influensia hosi ema sé de’it,” nia dehan.
kandidatu ho númeru sorteiu haat (4), rogeiro tiago lobato, konsidera merese duni hetan atensaun hosi estadu tanba ema ho defisiénsia presiza iha dignidade umana, nune’e estadu tenke investe makaas iha parte saúde.
tanba, nia dehan, ema ho defisiénsia la’ós labele halo servisu seluk maibé bele halo ida-ne’ebé bele hanesan ema seluk haree iha rai seluk maske ema ne’e ho kondisaun la’o ladi’ak maibé hetan servisu ida kmaan.
“karik ha’u hetan fiar hosi povu hili hanesan prezidente mak sei fó atensaun boot, estadu presiza investe iha saúde hodi hadi’a ema ho defisiénsia nia moris hodi hasae kapasidade bele kontribui ba dezenvolvimentu nasaun nian iha ekonomia tuir sira-nia kapasidade,” nia dehan.
kandidatu ho númeru sorteiu 12, virgilío da silva guterres, hateten iha konstituisaun loke tiha ona dalan atu governu tau atensaun ba joven no ema ho defisiénsia liuhosi programa polítika, tanba ne’e joven tenke iha lian iha governu.
bainhira hetan fiar eleitu sai pr mak sei hatoo ba governu sé de’it mak kaer ukun hasa’e sekretária estadu juventude no desportu (sejd) sai ministéiru atu nune’e juventude iha lian iha konsellu ministru tanba populasaun timor-leste maiória joven, tan ne’e fó estadu nia dezenvolvimentu ba joven no konseitu inkluzivu portadór defisiénsia.
pr sei sai tilun no estadu tenke iha dever obrigasaun polítiku hodi proteje ema ho defisiénsia sai mós sujeitu iha dezenvolvimentu nasionál.
kandidatu ho númeru sorteiu 15, felisberto araújo duarte, kompara ho nasaun seluk katak timor-leste presiza hadi’a polítika públika atu trasa programa ka lei ruma dahuluk sujeitu ba estudu kustu benefísu ne’ebé trasa maiória benefísia duni povu ka lae, hafoin rona no aprezenta  ba konsellu ministru diskute maibé durante ne’e la halo.
ho ida ne’e atu hetan alternativa polítika públika di’ak mak tuir esperiénsia nasaun seluk hanesan hodi responde kestaun juventude no defisiénsia.
kandidata pr ho númeru sorteiu sia (9), armanda berta dos santos, dehan mssi tau matan hela ba asuntu defisiénsia no trasa ona polítika hein de’it ratifika konvensaun ema ho defisiénsia no ho ida ne’e mak bainhira eleita sai pr nia sei kontinua haree no ko’alia ho governu atu tau atensaun no labele husik ema ida iha kotuk.
kandidatu ho númeru 16, mariano assanami sabino lopes, hateten ratifikasaun ne’e tenke halo iha parlamentu nasionál tan ne’e xefe estadu iha dever atu ko’alia ho pn ratifika ona mak instituisaun ida-idak atu responsavel implementa programa sira hodi garante protesaun direitu sidadaun liu-liu direiu ema ho defisiénsia sira iha timor-leste.
maibé, kandidatu, francisco guterres ‘lú olo’, hateten orden jurídika interna prevee hela oinsá atu bele proteje defisiénsia no bainhira pn hakarak ratiria tan naturalmente konvesaun vigór iha orden jurídika rai laran hodi fó protesaun di’ak liu tan ema ho defisiénsia.
“maibé ba ha’u orjen jurídika internál iha ona importante liu mak polítika inkluzaun sosiál atu labele halo diskriminasaun ba ema hotu ne’ebé prezidente repúblika sei koopera nafatin ho governu hodi haree,” nia dehan.
diretór jerál sekretariadu tékniku administraun eleitorál (stae), acilino manuel branco, hateten, ministériu saúde lakonsege aprezenta lista pasiente ne’ebé baixa hela iha ospitál sira ba stae, tanba atu submete naran sira-ne’e hela de’it ona loron ualu (8).

“ba ita-nia maluk sira-ne’ebé moras no internadu iha ospitál nasionál, rejionál no referral, ita halo kontaktu iha fulan kotuk ba parte responsável ministériu saúde nian iha ospitál tuir lei katak loron 10 antes ba eleisaun sira tenke komunika ba stae hodi lori lista internadu, médiku, enfermeira, no funsionáriu saúde nian ne’ebé mak ezerse funsaun iha loron eleisaun iha ospitál refere maibé pasiente ospitál nasionál guida valadares (hngv-sigla portugés) nia lista naran ne’e seidauk entrega,” acilino branco hateten ba jornalista sira hafoin distribui materiál eleisaun ba munisípiu sira inklui diáspora ba diplomata sira, iha stae caicoli, dili, sesta ne’e.
maibé, nia dehan, dadus ne’ebé mak stae simu iha loron ikus iha 07 marsu katak médiku no enfermeira sira hosi munisípiu sira la aprezenta lista interandu ba stae atu tuir votasaun movel.
moras ne’ebé mak ba konsulta iha ospitál iha munisípiu sira dalaruma laiha lista internadu iha oras 24 nia-laran ne’e, tanba sira halo rekomendasaun hodi haruka ba ospitál referrál sira entaun laiha lista moras ne’ebé mak atu ezerse sira-nia direitu votu iha loron eleisaun 19 marsu liuhosi votasaun movel.
lista internadu hosi ospitál referrál sira hanesan iha rejiaun administrativu espesiál oé-cusse ambeno (raeoa), baucau, ainaro, bobonaro, covalima inklui ho hngv mak hatama lista médiku no enfremeira sira hamutuk 363 no lista pasienta laiha.
“ho ida-ne’e, ha’u husu ba sira nune’e hatama no sira dehan iha tempu badak sira sei entrega naran mai iha stae,” nia hateten.
aleinde estabelese votasaun movel ba pasiente sira iha ospitál sira, prizioneiru sira iha prizaun becora, gleno no prizaun covalima mós hatama lista naran ba stae no nune’e sira bele tuir votasaun movel.
“ita-nia maluk sira iha prizaun tolu hanesan gleno, covalima no baucau, ita komunika parte ministériu justisa no haruka ona naran mai ita, hodi ita garante no administra lori garante sira-nia votu ba iha eleisaun prezidensiál 2022 ne’ebé sei realiza iha 19 marsu ne’e,” nia dehan.
governu austrália liuhosi embaixadór austrália iha timor-leste, bill costello, hato’o kompromisu atu hametin di’ak liután ho veteranu timor-leste no mós sei apoiu programa sira-ne’ebe mak macln trasa ona.

 rekerrente bolsa estudu ba veteranu nia oan 1,548 iha faze ajustamentu
nia hatutan, governu austrália sei fó apoiu liu-liu kona-ba programa ba edukasaun liuhosi bolsa estudu ba veteranu no martires nia oan sira.
“governu austrália mós prontu fornese bolsa estudu ba veteranu no martires nia oan sira,” refere komunikadu imprensa ne’ebé agência tatoli asesu, kuarta ne’e.
kestaun ne’e hato’o hafoin ministru asuntu kombatente no libertasaun nasionál (macln, sigla portugés), júlio sarmento da costa “meta mali”, hasoru malu ho embaixadór austrália ihatimor-leste, bill costello, ne’ebe akompañadu hosi adidu militár embaixada australia, colonel paul pembroke, iha edifísiu macln iha rumbia, caicoli, dili.
júlio sarmento da costa “meta mali” hateten, sorumutu ne’e ko’alia kona-ba importante relasaun bilaterál entre timor-leste ho austrália ne’ebé di’ak tebes tanba iha tinan rua nia laran asume kargu nu’udar macln simu ona vizita hosi reprezentante governu austrália liuhosi embaixada ba datoluk ona.
entretantu, ministru asuntu kombatente no libertasaun nasionál (macln, sigla portugés), júlio sarmento da costa “meta mali”, hato’o agradesimentu ba governu austrália atu bele fó mós biban ba veteran no martires nia oan sira liuhosi programa bolsa estudu.
governante ne’e apela ba veteranu no martires nia oan sira atu buka aprende di’ak liután lian ingles no hasae kualidade iha koñesimentu téknika no abilidade iha área si’ensia no sosiál, atu nune’e bele ba estuda iha universidade sira iha austrália.
nia hatutan, dyrante ne’e relasaun di’ak entre veteranu austrália no timor-leste di’ak tebes tanba relasaun istóriku entre rai rua ne’ebe di’ak tebes hahú hosi ii guerra mundiál no tinan 1942 iha timor-leste, timoroan barak mós fó tulun ba soladu austrália nian hodi funu kontra japaun sira.
