governu timor-leste asina kontratu, tersa ne’e, ho empreza alcatel submarine network (asn), ba projetu kabu submarinu fibra ótika entre sidade dili, darwin no port hedland, austrália.
entidade ne’ebé reprezenta governu halibur iha komisaun interministeriál kompostu hosi ministériu planu no ordenamentu (mpo), ministériu finansa (mf), ministériu koordenadór asuntu ekónomiku (mkae) no ministériu transporte no komunikasaun (mtk).
primeiru-ministru, taur matan ruak. antónio daciparu
primeiru-ministru (pm), taur matan ruak, konsidera, asinatura kontratu ne’e marka istória tanba projetu ne’e inisia atu dezenvolve desde iha tinan 2015, aleinde ne’e marka mós istória ba programa viii governu konstitusionál, ne’ebé posibilidade asesu kualidade rede internet másima, lalais, inklui estabilidade no seguransa ba timor-leste.
“ho ida-ne’e garante asesu rede internet ba iha territóriu timór no redus kustu internet. nu’udar mós pasu importante atu diversifika ekonomia no redús dependénsia ekonomia petrolífera,” pm taur hateten iha ámbitu asina kontratu iha salaun prezidénsia konsellu ministru (pcm, sigla portugés), palásiu governu.
 governu aprova konkursu públiku internasionál sosa no instala fibra ótika
entidade relevante dada-lia iha ámbitu asina akordu iha salaun pcm, palásiu governu, tersa (31/05). antónio daciparu
investimentu ba projetu ne’e hahú ho option agreement iha tinan 2017 hodi halo estudu front-end engineering design (feed), ne’ebé estudu ne’e finaliza iha tinan 2019 no hetan aprovasaun hosi governu timor-leste, nune’e lansa projetu ne’e ba públiku iha tinan 2020 no mós prosesu aprovizionamentu konklui iha 2022.
governu timor-leste nia espetativa ba prosesu implementasaun projetu kabu submarinu fibra ótika ho durasaun fulan-19, ne’ebé sei hahú hosi 01 jullu 2022 no finaliza iha 31 janeiru 2024.
entidade relevante dada-lia iha ámbitu asina akordu iha salaun pcm, palásiu governu, tersa (31/05). antónio daciparu
“kontratu públiku ne’ebé ami asina ho empreza ho montante totál millaun $38,6 hodi sosa no halo instalasaun ligasaun dijitál kabu submarinu fibra ótika hosi austrália mai timor-leste,” p akresenta.
orsamentu ba investimentu estratéjiku projetu fibra ótika ne’e sei finansia 100% hosi governu timor-leste. aleinde ne’e, governu mós hetan apoiu kontribuisaun finanseiru hosi governu austrália liuhosi empreza vocus hodi halo estudu front-end engineering design (feed).
empreza vocus mak operadór telekomunikasaun lisensiadu ida-ne’ebé hanesan mós segundu maiór proprietáriu no operadór rede fibra ótika iha austrália.
“governu timor-leste iha esperansa katak liuhosi investimentu ida-ne’e, sei hasa’e velosidade internet, halo redusaun ba folin internet no mós liu-liu sei fasilita governu timor-leste nia servisu governu eletróniku ‘e-government’ ne’ebé di’ak liu,” xefe governu otimista.
vise primeiru-ministru no ministru planu no ordenamentu, josé maria dos reis. antónio daciparu
iha biban hanesan, vise primeiru-ministru no ministru planu no ordenamentu, josé maria dos reis, hateten, projetu estratéjiku ne’e maka lori ona tempu ida naruk.
“primeiru-ministru no membru governu sira ne’ebé hola parte iha komisaun interministeriál halo esforsu tomak hodi aselera preparasaun no implementasaun kabu submarinu fibra ótika hodi sai mós marka ida importante ba iha viii governu nu’udar governu ne’ebé halo daudaun ona reforma ba setór teknolojia no komunikasaun hodi habesik timor-leste ba era dijitál,” vise pm afirma.
reprezentante empreza asn, craig carter. antónio daciparu
reprezentante empreza asn, craig carter, sente onradu boot ida hodi bele asina akordu ida ne’e.
“hau hakarak agradese ba governu timor-leste no timor-oan tomak ba sira nia fiar hodi eskolla asn. asn nu’udar empreza ne’ebé mak lidera iha merkadu industria sub-mariñu ne’ebé mak iha ona esperiénsia tinan 160 nia laran susesu ona iha manufatura no instalasaun fibra ótika ho kilómetru 700.000 iha nasaun barak,” craig carter subliña.
enkuantu, empreza asn instala dahuluk kabu submarinu entre fransa no estadu unidu amerika (eua) iha tinan 1.840.
“ami iha prova rejiaun asia pasífiku no instala ona sistema kabu submarinu fiber óptika iha rejiaun oceana iha tinan-10 ba kotuk, asn ne’e empreza globál, ho velosidade internet ne’ebé mak lais sei fó benefisia ba kresimentu ekonomia liuhosi indústria oioin. nune’e, ho velosidade internet ne’ebé mak lais sei fó oportunidade hodi hasa’e kualidade edukasaun, iha setór agrikultura, agrikultór sira sei aprende prátika agrikultura no seluk tan,” nia dehan.
iha fulan kotuk, konsellu ministru aprova ona projetu deliberasaun, ne’ebé aprezenta hosi mop, ba aprovasaun prosedimentu aprovizionamentu konkursu públiku internasionál ba ajudikasaun kontratu públiku atu sosa no halo instalasaun ligasaun dijitál iha timor-leste liuhosi kabu submarinu fibra ótika ba sidade darwin no port hedland, austrália.
sekretaria estadu kooperativa (sekoop) kolabora ho banku sentrál timor-leste (bctl, sigla portugés) fasilita formasaun literasia finanseira ba formadór  hamutuk na’in-45  hosi nível iii no iv.
sekretáriu estadu kooperativa, elizário ferreira, hateten, objetivu formasaun ne’e mak atu formandu sira bele apreende liu kona-ba oinsá buka, gasta, no poupa osan, hodi nune’e sai hanesan bukae ida bainhira tun baze karik bele fahe tutan ba dirijente kooperativa sira iha área rurál.
“ha’u husu formandu sira atu aproveita didi’ak formasaun, nune’e bele fahe tutan fali ba movimentu kooperativa sira iha baze no husu mós ba bctl atu kontinua fasilita formasaun ho modelu hanesan ba dirijente movimentu kooperativa sira iha kada rejiaun,” governante ne’e dehan, liuhosi nota ne’ebé agência tatoli asesu, tersa ne’e.
 sekoop ensera formasaun espesializada ba funsionáriu públiku na&#8217;in-25
formasaun literasia finanseira hala’o durante loron-tolu, hahú loron 23 to’o 25 maiu, iha salaun federasaun hanai malu, lanud, bairru-pité.
serimónia ne’e partisipa hosi vise-governadóra bctl, nur aini alkatiri, diretór jerál promosaun no dezemvolvimentu kooperativa, francisco xavier, diretora jerál administrasaun finansa no planementu, natalia rocha da costa, diretora nasionál edukasaun, formasaun, no informasaun, jacinta dos santos, inklui formadór sira hosi bctl.
komisaun nasionál aprovizionamentu (cna, sigla portugés) loke ona prosesu konkursu ba projetu konstrusaun estrada liga ba postu administrativu laga bá baguia, uaiaca ba quelicai, munisípiu baucau, inklui parte hosi postu administrativu ossu, munisípiu viqueque.
tuir nota ne’ebé agência tatoli asesu sesta ne’e, cna loke konkursu públiku ba projetu estrada munisipál uai-aca quelicai no ossu iha loron 24 maiu no ba projetu estrada munisipál laga bá baguia iha loron 27 maiu 2022.
antes ne’e, cna públika projetu munisipál rua ne’e hafoin hetan aprovasaun iha konsellu administrasaun fundu infraestrutura (kafi) iha loron 06 maiu 2022, ne’ebé antes ne’e ministru obra públika (mop), abel pires da silva, aprezenta ona ba konsellu ministru (km) no hetan ona aprovasaun atu loke prosesu konkursu públiku internasionál ba projetu rua ne’e.
 governu prevee millaun $22 reabilita estrada laga-baguia
tanba ne’e, cna konsege publika ona konkursu públiku no bainhira hetan ona manán-na’in iha prosesu mak governu liuhosi ministériu obra públika (mop) sei implementa tuir kontratu ne’ebé iha.
daudaun ne’e, ministru obra públika no vise-ministru obra públika, nicolau lino freitas belo, hamutuk ho dirijente no tékniku sira kontinua serbisu maka’as hodi halo koordenasaun ba implementasaun projetu infraestrutura sira.
ministériu agrikultura no peska (map) serbisu hamutuk ho organizasaun naun govermentál food agrikulture organization (fao) kapasita povu agrikultór hosi suku caraubalo, postu administrativu viqueque vila, kombate pesti lakataru.
“ami serbisu hamutuk ho map liuhosi departamentu protesaun planta hodi mai fó kapasitasaun ba povu agrikultór sira atu  kombate pesti lakataru, ne’ebé estraga ita-nia agrikultór sira-nia batar no hare,” koodenadór formasaun organizasaun fao, filipe mesquita, hateten ba agência tatoli, iha sede suku caraubalo, segunda ne’e.
atividade ne’e fao la’o hamutuk ho governu ho maneira ida atu kombate pesti, nune’e governu bele rekoñese maneira kombate peste lakataru.
 governu tau importánsia dezenvolve setór agrikultura
objetivu kapasitasaun ba komunidade agrikultór ne’e atu ajuda agrikultór sira koñese lakataru iha to’os-laran, tanba fatin ne’e iha peste oin-oin.
“nune’e, kapasitasaun ne’e ami hamutuk ho agrikultór sira identifika lakataru makerek sira iha to’os-laran. ami hatudu ba sira atu sira bele hatene no oinsá maka atu kombate ka oho lakataru makerek. hodi lakataru labele estraga ita-nia batar, labele estraga haree no labele estraga ai-horis sira seluk. tanba ita-nia komunidade agrikultór caraubalo ne’e la’ós kuda batar de’it, ho ida-ne’e ita fó tekniku hamate lakataru liuhosi kapasitasaun,” nia akresenta.
kapasitasaun ne’e ba suku ida durante loron-rua, ho teoria no prátika maka uza ai-moruk pestesida ba to’os hodi rega  pestesida ba batar ne’ebé lakataru komesa han, batar balun ne’ebé iha sinál estragu hosi lakataru, hafoin rega ai-moruk pestesida durante oras rua hanesan ne’e ba fali to’os hodi haree rezultadu.
“bainhira kapasitasaun ne’e ramata, ita-nia komunidade agrikultór sira bele kompreende hodi implementa rasik kombate lakataru. depois sira mós hato’o tutan ba maluk sira seluk ne’ebé la partisipa iha kapasitasaun ne’e, ho maneira kombate no hamate lakataru ne’e ba ita-nia komunidade hodi salva hahán sira iha to’os-laran,’ nia tenik.
kapasitasaun kombate lakataru ne’e iha kada suku partisipa hosi ema na’in-40, kompostu hosi autoridade suku, komunidade agrikultura no grupu agrikultór sira ne’ebé iha suku caraubalo.
diretór ezekutivu interinu asosiasaun halibur difesiénsia matan timor-leste (ahdmtl), gabriel de sousa, informa iha tinan 2022 ne’e ahdmtl labele rekolla dadus ema ho defisiénsia matan iha baze.
notísia relavante: mssi sei harii konsellu nasionál responde pan ba ema ho defisiénsia
“tinan ne’e, ami-nia atividade rekolla dadus ema ho defisiénsia matan iha munisípiu sira paradu tanba osan la to’o. nune’e mós atividade halo advokásia ba munisípiu labele la’o, la’ós la la’o hotu, maibé iha munisípiu balun la’o ne’ebé apoiu hosi parseriu sira,” nia dehan ba jornalista sira, hafoin hasoru malu ho ministro da presidência do conselho de ministros, fidelis manuel leite magalhães, iha palásiu governu, dili, kinta ne’e.
iha tinan ne’e, mssi liuhosi institutu seguransa sosiál (iss) fó de’it orsamentu $44,504,046 no tinan 2021 fó orsamentu $603,296,058, entaun hosi montante ne’e hodi aluga uma ba ema ho defisiénsia matan feto no mane inklui ho eskritóriu ahdmtl nian ne’ebé agora uza daudaun ne’e.
“osan ne’e la sufisiénte tanba seidauk haree ba ita-nia funsionáriu ne’ebé halo servisu, nesesidade membru iha koléjiu (asrama) no mós ba transporte ba sira (estudante defisiénsia) hodi asesu ba eskola loro-loron,” nia dehan.
tanba ne’e, ekipa ahdmtl mai direita hasoru ministro da presidência do conselho de ministros, hodi hato’o preokupasaun ne’e, nune’e bele aloka osan atu bele reforsa orsamentu hosi mssi nian ba ahdmtl.
aleinde ne’e, ahdmtl mós planu sei hasoru ho ministériu justisa no ministériu edukasaun juventude no desportu (mejd) atu fó hanoin nafatin ba asuntu ema ho defisiénsia sira.
antes ne’e, eis diretór ezekuitvu asosiasaum halibur defisiénsia matan timor-leste sesante, gaspar afonso, hateten tinan ne’e ahdmtl simu osan hamutuk $44,504 046 no tinan kotuk simu osan $ 603,296.058.
“tinan ne’e, ami labele halo atividade barak tanba osan kiik tebes entaun osan hirak-ne’e ami hodi halo de’it ba aluga fatin ba labarik sira no nesesita nesesidade ahdmtl,” gaspar afonso hateten.
tuir dadus, membru asosiasaun halibur difesiénsia matan timor-leste (ahdmtl) iha timor-leste hamutuk 14,828.
notísia relavante: mssi ho ms halo konsultasaun nível ministeriál ezbosu pan ba ema ho defisiénsia
sekretáriu estadu ambiente (sea) no ministériu agrikultura no peska (map), kinta ne’e, asina akordu kona-ba halo revitalizasaun no espansaun ba kafé iha munisípiu hitu.
munisípiu sira ne’ebé sei halo revitalizasaun no espansaun kafé ne’e ba munisípiu sira ne’ebé istórikamente iha kafé hanesan ermera, liquiça, aileu, ainaro, bobonaro, manufahi, manatuto.
sekretáriu estadu ambiente (sea), demétrio do amaral, hateten, inisiativa ne’e bazeia ba dekretu-lei númeru 27/2022 kona-ba programa renovasaun no espansaun área plantasaun kafé.
“programa atu halo revitalizasaun ba espansaun kafé ne’e iha orsamentu hamutuk milliaun $6,4,” sekretáriu estadu demétrio informa ba agencia tatoli, iha ninia knaar fatin, bebora.
 kada tinan map prevee $500.000 halo revitalizasaun ba plantasaun
orsamentu ne’e sei aloka ba renovasaun plantasaun kafé, ne’ebé iha dokumentu kontratu ne’e iha objetivu lima hanesan revitalizasaun kafé oan, espansaun ba kafé, kuda ai-horis ne’ebé fó mahon ba kafé, no espansaun ba plantasaun foun ne’ebé presiza ai-horis hamahon kafé, no konservasaun kafé laku-ten.
osan millaun $6,4 sei fahe ba parte rua, sea sei ezekuta 37% no map sei ezekuta 63%.
tuir governante ne’e, atu halo espansaun ba kafé iha dokumentu inísiu hamutuk ektare 10.000 ba tinan ida-ne’e.
iha fatin hanesan, ministru map, pedro dos reis, hateten, alvu ba orsamentu ratifikativu ne’e sei haree liu fatin ne’ebé istórikamente sira ne’ebé antes ne’e kafé iha maibé tanba okupasaun indonézia ema ta’a hotu no kuda fali ai-teka.
“entaun sei hasai fali ai-teka sira ne’e hodi halo fali espansaun ba pre-kondisaun atu nune’e bele halo espansaun. agora daudaun ita-nia kafé ne’ebé ita identifika ne’e hamutuk ektare 59.000 maibé ita identifika mós katak iha área barak mak sei fó oportunidade atu halo espansaun ba kafé,” nia tenik.
servisu rejistu no verifikasaun emprezariál, institutu públiku (serve, i.p) halo ona verifikasaun ba ajénsia viajen ida iha dili tanba halo rekrutamentu ilegál timor-oan sira bá serbisu iha rai-li’ur.
“ha’u simu duni lamentasaun balun, hafoin ha’u komesa halo verifikasaun maibé ha’u labele hateten sai entidade ne’e nia naran maibé sira viola duni tanba sira foti tiha sertifikadu a taka fali sertifikadu b, katak sertifikadu ne’ebé sira iha ne’e sertifikadu viajen, lei la permite atu lori sertifikadu viajen halo rekrutamentu,” diretór ezekutivu serve, i.p, florêncio sanches, informa ba agência tatoli, iha timor plaza, kinta ne’e.
 ajénsia cammer pc fasilita timor-oan 4.000 serbisu iha irlandia no inglatera
nia dehan, hafoin halo verifikasaun, ajénsia ne’e viola dekreu-lei númeru 34/2017 ne’ebé ko’alia kona-ba rekrutamentu, nune’e mós lei númeru 10/2017 kona-ba sosiedade komersiál.
enkuantu, aktu ne’ebé ajénsia ne’e komete sei hetan penalidade ka multa mínimu $5.000 hosi serve no hosi instituisaun seluk mós sei iha tan.
“ami sei aplika penalidade, dada fila lisensa, no lori ba ministériu públiku. maibé seidauk, tanba serve presiza iha entidade ofisiál atu halo, tanba ami-nia knaar la’ós atu halo investigasaun maibé atu haree legalidade karik iha lamentasaun. ha’u uza kompeténsia tomak ne’ebé lei atribui ba ha’u hodi halo verifikasaun no ha’u hetan katak ajénsia ida maka viola,” nia tenik.
nune’e, diretór ezekutivu serve, i.p dehan, ba timor-oan sira ne’ebé mak hakarak ba pasiar de’it iha rai-li’ur bele, maibé ho intensaun atu bá serbisu ne’e labele.
“husu boot ba joven sira katak ajénsia ruma halo rekrutamentu ba serbisu iha rai-li’ur kuandu la hatudu sertifikadu rekrutamentu hosi serve ne’e labele  o tenki iha mós  sertifikadu treinamentu hosi institutu nasionál  dezenvolvimentu mão-de obra (indmo), kuandu laiha hotu maka nia viola lejizlasaun sira ne’e hotu,” nia hameno.
 tribunál rekursu (tr), tersa ne’e, valida rezultadu apuramentu nasionál iha primeira volta eleisaun prezidensiál no deside kandidatu josé ramos horta no francisco guterres lú-olo hakat ba segunda volta.
“hafoin verifika votu apuramentu nasionál rezultadu eleisaun prezidensiál mai hosi cne, ami halo analiza  la hetan irregularidade no la simu reklamasaun ruma,” prezidente tribunál rekursu, deolindo dos santos, hateten  liuhosi anúnsiu rezultadu eleisaun prezidensiál 2022 too 2027 iha caicoli-dili.
akordaun ne’e asina hosi juíz koletivu jacinta correia da costa no duarte tilman soares, ne’ebé konfirma rezultadu apuramentu ba votu efeitu ne’ebé realiza iha timor-leste no diáspora hosi komisaun nasionál eleisaun (cne,sigla portugés).
juíz koletivu hosi tribunál rekursu nota katak apuramentu ne’ebé cne hala’o no rezultadu eleisaun laiha problema.
“juíz koletiva deside laiha kandidatu ida maka hetan votu metade 50%+1 tanba ne’e mak laiha kandidatu entre na’in-16 maka manán absoluta. nune’e iha kandidatu prezidente repúblika na’in-rua hanesan josé ramos horta no francisco guterres lu-olo mak bele hakat ba segundu volta eleisaun prezidensiál períodu 2022 to’o 2027,” prezidente deolindo akresenta.
tanba, kandidatu na’in-rua mak hetan votu barak liu tuir lei artigu 76 konstituisaun repúblika demokrátiku timor-leste no lei eleisaun prezidensiál artigu 48.
“kandidatu rua ne’e maka fixa avansa ba eleisaun segunda volta. rezultadu akordaun tribunál rekursu sei públika iha jornál repúblika,” nia informa.
tuir planu, hahú aban (30/03), tribunál rekursu realiza dada sorteiu entre kandidatu prezidente repúblika jose ramos horta no francisco guterres lú-olo.
bazeia  ba akordaun final  ba rezultadu eleisaun prezidensiál períodu 2022 too 2027,  kadidatu  prezidente repúblika ne’ebe hetan votu barak liu maka, josé ramos horta ho númeru sorteiu 16  ho votu 303.477 (46,6%), francisco guterres lu-olo  ho votu 144.282 (22,1%), armanda berta  dos santos 56. 690 (8,7%), tito da costa cristovão “lere anan timur” 49.314 (7,6%), mariano assanami lopes sabino 47.334 (7,3%), anacleto bento perreira 13. 205 (2,0%).  
martinho germano da silva gusmão 8.598 (1,3%), hermes da rosa correia barros 8.030 (1,2%), maria helena lopes de jesus pires 5.430 (0,8%), isabel da costa ferreira 4.219 (0,6%), felizberto araújo duarte da silva 2.709 (0,4%), constancio da costa pinto ‘terus’ ho votu 2.520 (0,4%), rogerio tiago de fatima lobato 2.050 (0,3%), virgilio da silva guterres ‘ lamukan’ 1.720 (0,3%),  antero bendito da silva 1.562 (0,2%) no maria angela freitas da silva 711 (0,1)%.
tr mós halo verifikasaun ba totál eleitór ne’ebé partisipa iha eleisaun prezidensiál iha 19 marsu hamutuk 664.106, hosi eleitór ne’ebe rejistradu 856.613. enkuantu votu validu 651.859 (98,16%), votu branku 3.743 (0,56%), votu nulu 8.386 (1,26%), votu rejeitadu 65 (0,01%).
 cne submete ona rezultadu apuramentu nasionál ba tribunál rekursu
diretór nasionál protesaun formasaun direitu ba ema ho defisiénsia, mateus da costa hateten, ministériu sira (hotu-hotu) tenke prevee osan ba planu asaun nasionál (pan) hodi haree ba asuntu ema ho defisiénsia (ehd) sira iha timor-leste.

nia hateten, ministériu solidariedade sosiál no inklusaun (mssi) hanesan autór prinsipál ba iha promosaun no protesaun direitu ba ema ho defisiénsia, nune’e bele kria polítika planu asaun nasionál (pan).
“importante ministeriu ida-idak tau sira-nia orsamentu rasik ba iha sira nia planu anuál ba asuntu ema ho defisiénsia sira, atu asegura katak dezenvolvementu ne’e inkluzivu. nune’e, ema ho defisiénsia bele asesu ba aspetu deszenvolvementu nian,” nia hateten ba jornalista sira hafoin halo diálogu ho mssi no ema ho defisiénsia sira, iha salaun asosiasaun hak, faról, kuarta ne’e.
koordenador core group transparency-timor leste (cgt-tl) sabino fitun, hateten ohin diálogu ho mssi no ministériu finansa kona-ba planu programa orsamentu jerál estadu (oje) ba asuntu ema ho defisiensia sira-nian ba tinan 2022-2023, nune’e organizasaun ema ho defisiénsia bele haree tuir no komprende ninia lala’ok.
“ami haree katak mssi hanesan ministériu ida-ne’ebé importante ba oje nian ho medida planu asaun nasionál,” nia hateten.
ministériu finansas nu’udar ministériu ida-ne’ebé jere orsamentu cgt ho parseriu sira no asosiasaun defisiénsia timor-leste (adtl), oxfom hanoin asuntu ida-ne’e tenke ko’alia ho sira.
“ami hakarak hatene sira-nia planu asaun nasionál ba tinan 2022 to’o 2023, oinsá ita hosi organizasaun ema ho defisiensia sira hatene atu kolabora ho sira, hodi bele haree saida mak seidauk tama ba sira nia planu asaun nasionál, nune’e organizasaun ema ho defisiénsia bele rekomenda sira-nia substituisaun ba ministériu relavante inklui mós ministériu finansa,” nia esplika.
ema ho defisiénsia ezije kada ministériu ida-idak halo orsamentu tenke pasifiku ba ema ho defisiénsia la’ós orsamentu ketak, ezemplu, liga ba estrada karik ema hotu-hotu bele uza.
tanba ne’e, nia fó hanoin ba ministériu sira atu inklui ministériu nia orsamentu ne’e, bele tau sira-nia nesesidade saida mak ema ho defisiensia sira-nia nesesidade liuhosi dezenvolvimentu.
ministra negósiu estranjeiru no kooperasaun, adaljiza albertina xavier reis magno, informa, tempu besik sei arranka ba portugal hodi realiza selebrasaun akordu bilaterál ho governu portugés hodi fasilita timor-oan ba serbisu.

“governu liuhosi embaixada iha portugal agora tenta hela atu negosia ho governu portugés atu ita bele iha akordu bilaterál ho portugal, tanba to’o agora timor-oan sira uza pasaporte timór ba de’it iha ne’ebá maibé la hatene atu ba serbisu iha ne’ebé, buka asuntu sira ne’e komplikadu oituan. tanba ne’e maka embaixada iha portugal tenta ona atu asina akordu bilaterál atubele fasilita timor-oan sira bá serbisu iha portugal ho pasaporte timór,” ministra adaljiza relata hafoin hala’o reuniaun ho xefe governu iha rezidénsia farol, segunda ne’e.
notísia relavante: pn ratifika ona akordu mobilidade entre estadu membru cplp
ministra dehan, foin lalais mós lori ona tratadu ba iha parlamentu nasionál (pn).
“ha’u lori ona tratadu ida ba parlamentu nasionál kona-ba mobilidade komunidade país ho lian portugés (cplp, sigla portugés), ne’ebé bazeia ba tratadu ne’e ita bele halo akordu ho nasaun membru cplp sira inklui portugal hodi ita bele formaliza tiha timor-oan sira ba serbisu iha ne’ebá, bele mós sira simu hanesan traballadór sazonál hanesan governu haruka bá austrália, agora prosesu hela,” nia akresenta.
tuir ministra, tanba tratadu ne’e presiza depozita, maka tempu badak iha ámbitu vizita traballu ba europa mak aproveita realiza.
“akordu ne’e presiza depozita, ha’u rasik tenki lori ba sede cplp hodi depozita akordu ne’e. hosi ne’e, kuandu rekoñese akordu vigora ona, entaun ita presiza ko’alia ona ho governu portugés hodi formaliza akordu entre país rua, hodi timor-oan sira bá serbisu iha portugal. fulan oin ha’u sei vizita traballu ba eropa no ha’u sei liu portugal atu depozita tratadu ne’e iha sekretáriu ezekutivu cplp hodi formaliza ita-nia akordu,” governante ne’e tenik.
kuandu formaliza ona maka governu sei informa ba nasaun membru cplp hotu katak timór prontu atu negosia akordu bilaterál mobilidade.
“mobilidade ne’e inklui traballadór hotu, tantu skill no non skill, tanba portugal nu’udar timór nia belun boot, entaun sira mós hakarak ita bele iha akordu non skill. vantajen hosi akordu ne’e ba timór maka estudante sira bele bá-mai iha nasaun membru cplp hodi eskola, funsionáriu sira ezempu médiku sira bele apply bá serbisu iha rai cplp, nune’e mós dosente. iha modalidade lima, maibé laiha ba non skill, maibé portugal hakarak nakloke simu timor-oan non skill, bazeia ba ida-ne’e ita bele loke klauza ida ho sira hodi promete atu altera sira-nia lei atu fasilita timor-oan sira,” ministra esplika.
  ministériu saúde timor-leste (tl) liu husi servisu saúde  munisípiu liquiça  hamutuk ho ngo timor no kompaña  unilever selebra loron mundiál saúde orál ba pasiente sira iha  klinika klibur domin, tibar, dili.

selebrasaun loron mundiál saúde orál (world oral health day) ne’e halao iha klinika klibur domin, tibar, dili, sesta ohin.
médiku dentista husi servisu saúde  munisípiu liquiça   edio do santos ba jornalista sira dehan selebrasaun loron ne’e importante tebes ba komunidade no ema hotu iha timor laran tomak.
“selebrasaun loron mundiál saúde orál  ne’e  monu  iha loron  20 marsu 2022. maibe ita nafatin halao, tanba  selebrasaun ida ne’e importante tebes ba komunidade no ema hotu  iha timor laran tomak. tanba, loron mundiál saúde orál mak sai hanesan save ba isin  lolon tomak,” dehan  edio do santos.
nia dehan, ho selebrasaun ida ne’e husu ba mediku dentista  sira  atu servisu maka’as liu tan hodi halo promosaun saúde oral  nian atu hanorin  no eduka  komunidade atu moris saudavel.
“atu moris saudavel mak loron ida ita kose nehan dala rua iha dader depois matabixu no kalan depois atu  toba. ida ita halo hodi  prevene  para la bele hamosu moras iha nehan,” edio do santos hateten.
iha fatin hanesan, representante kompaña unilever lisun timor leste angelo da silva hateten, eventu ida ne’e  fó hanoin  ba pasiente klibur domin  nian no komunidade  no estudante  sira atu  hatoman kose nehan  lor-loron.
“ami husi unilever  lisun  espera katak eventu ne’e sei fó hanoin ba pasiente klibur domin  nian no komunidade hamutuk ho estudante  sira atu  hatoman kose nehan  loron ida dala rua.  ami prontu atu suporta tl  ba saúde hijene  komunidade sira nian.  tanba, saude orál importante ba ita nia moris,”   angelo da silva informa.
aleinde eventu iha klibur domin, unilever timor-leste hamutuk ho sentru saúde liquica, sei halao atividade iha eskola ebf turliu tibar no suporta  1.200 pasta ho eskova nehan no pasta-dente hodi  fahe ba eskola ebf turliu tibar, klibur domin, sentru saude liqica, sentru saude bazartete, edukasaun municipiu liquica, ms. dep.non cdc no maluk timor.
partisipa  iha eventu selebrasaun saúde orál mak pasiente klibur domin, komunidade tibar, estudante no parseira sira hanesan, sentru saúde liquica, sentru saúde bazartete, departamentu edukasaun munisipiu liquica, ministeriu saúde departamentu moras la hadaet  no ong maluk timor, ne’ebé suporta hodi selebra loron mundiál saúde orál iha tl.
konsesionáriu projetu parseria públiku-privada (ppp) portu baía tibar, empreza timor port s.a, segunda ne’e, hahú halo deskargamentu ba ekipamentu pezadu hanesan ship to shore (sts) unidade rua no rebber tire gantry (rtgs) clane unidade haat, ne’ebé foin mak to’o iha portu tibar.
jestór empreza timor port akompaña primeiru-ministru, taur matan ruak no membru governu sira, observa portu tibar, segunda (16/05). antónio daciparu
serimónia deskargamentu ne’e akompaña hosi primeiru-ministru (pm),taur matan ruak, hamutuk ho membru komisaun interministeriál.
“hela loron-haat tan timor-leste kompleta tinan 20 restaura independénsia. agradese tebes tanba foin dahuluk ró ho medida metru 300 atraka iha ita-nia portu, ho ekipamentu ne’ebé aban bainrua sei fasilita ita-nia operadór iha portu ida-ne’e. ha’u espera bele ajuda dezenvolvimentu ekonomia nasaun no fasilita di’ak liután ita-nia komérsiu internasionál,” pm hateten liuhosi ninia diskursu iha portu baía tibar.
 konstrusaun portu baía tibar atinje 72%, governu dezembolsa millaun $84,1
atividade deskargamentu ekipamentu suporta atividade movimentu kontentór iha portu tibar, segunda (16/05). antónio daciparu
nune’e, xefe governu hato’o parabens ba timor port no promete viii governu kontinua servisu nafatin ho parseiru dezenvolvimentu ne’e atu ajuda viabiliza atividade hotu ne’ebé sei halo iha tempu tuir mai, la’ós de’it atu kompleta projetu portu baía tibar, maibé personaliza portu ne’e iha futuru.
iha fatin hanesan, ministru transporte no komunikasaun, josé agustinho da silva, konsidera, loron ne’e istóriku tanba ba dahuluk iha infraestrutura portu ne’ebé ho estandarizasaun internasionál ka prienxe rekezitu internasionál.
atividade deskargamentu ekipamentu suporta atividade movimentu kontentór iha portu tibar, segunda (16/05). antónio daciparu
“progresu portu ne’e atinje ona 80% resin no ohin dahuluk ró-ahi boot ida bele mai atraka iha ita-nia portu foun. ita hotu espera ho infraestrutura foun bele sai alternativu ba dezenvolvimentu ekonomia timor-leste ba agora no futuru,” nia tenik.
iha ámbitu ne’e, governante ne’e apresia ba parte hotu nia kontribuisaun tanba ho kolaborasaun hosi parte hotu ne’ebé iha espíritu no vontade mak ohin timor-leste bele iha obra ne’ebé modernu.
“agradese ba parte hotu ne’ebé mak presta ona servisu iha ita-nia portu ida-ne’e, tantu parte internasionál no ita rasik, ne’ebé mak durante ne’e sakrifika-an hodi presta sira-nia tempu, hanoin, fíziku, nune’e ohin loron ita hetan progresu ida,” nia dehan.
atividade deskargamentu ekipamentu suporta atividade movimentu kontentór iha portu tibar, segunda (16/05). antónio daciparu
ho progresu ne’ebé iha, governu iha prinsípiu molok tama ba faze operasaun, governu mós prepara ona rekezitu sira tanba portu ne’e prienxe rekezitu kritéria mundiál ninian, entaun timor-leste mós tenke prepara rekezitu sira hanesan inklui konvensaun marítima internasionál ne’ebé ratifika ona.
“governu kumpre ona ninia dever iha konsellu ministru aprova ona konvensaun haat, mak solas, marpol, colreg, no stcw, nune’e ratifika ona iha parlamentu nasionál, espera prezidente repúblika atuál bele promulga tanba ita iha obrigasaun atu prienxe rekezitu ne’e,” ministru salienta.
 pn ratifika ona konvensaun tolu iha área marítima
atividade iha portu tibar segunda (16/05). antónio daciparu
aleinde ne’e, rekezitu seluk mak hanesan prepara infraestrutura, estrada, bee-moos, no eletrisidade molok tama ba faze operasaun.
tuir planu inisiál, bainhira laiha impedimentu ho kondisaun covid-19, iha maiu tinan ne’e portu tibar hahú ona halo operasaun maibé tanba kondisaun mak tenke adia, nune’e outubru 2022 mak foin halo operasaun.
membru komisaun interministeriál ne’ebé akompaña serimónia ne’e mak hanesan ministru finansa, rui augostu gomes, ministru transporte no komunikasaun (mtk) josé agustinho da silva, no ministru obras públika, abel pires inklui konvidadu sira seluk.
atividade iha portu tibar segunda (16/05). antónio daciparu
konstrusaun portu baía tibar ho modalidade ppp, hosi parseria entre governu timor-leste aloka millaun $130 iha vgf no timor port, subsidiáriu hosi bolloré ho millaun $150, hamutuk millaun $280 ba faze inísiu hosi totál investimentu estimativu millaun $500 ba tinan 30.
daudaun ne’e, totál traballadór sira ne’ebé mak serbisu iha projetu konstrusaun portu ne’e hamutuk 949, hosi númeru ne’e, traballadór timor-oan hamutuk 579 (61%).
relasiona ho dezenvolvimentu konteúdu lokál, to’o iha dezembru 2021, empreza china harbour sub-kontrata ona serbisu balun ba empreza lokál 69 ho montante millaun $21,2 no timor-oan hamutuk 392 mak serbisu indireta ho kontratór hirak ne’e.
partidu libertasaun populár (plp), sábadu ne’e, reajusta estrutura partidu nível aldeia, suku iha postu admistrativu baucau vila, munisípiu baucau hodi prepara ba konferénsia nível munisípiu.

prezidente interinu plp, abrão josé freitas ‘mate restu’ hateten, tuir ajenda partidu programa reajustamentu estrutura partidu nível suku no postu hahú iha munisípiu baucau ho objetivu atu kompleta estruturu iha baze hodi hasoru konferensia nível munisipál iha fulan jullu.
prezidente interinu plp, abrão josé freitas ‘mate restu’. natalino belo.
“iha tinan-ne’e ita hakat ba konferénsia munisipál entaun molok to’o iha ne’ebá tenke kompleta estrutura partidu nian iha suku no postu administrativu,” prezidente interinu plp ne’e hateten iha sentru konvensaun baucau (ccb, sigla portugés).
plp garante hafoin reajustamentu estrutura iha baze atividade partidu nian bele servisu másimu liután tanba espetativa bele gaña konfiansa iha baucau bazea ba rezultadu eleisaun parlamentár tinan 2017.
“baucau, ami laran metin tanba kompleta ona estrutura nível postu,” mate restu hateten.
tuir ajenda, plp sei realiza konferénsia nível munisipál iha fulan jullu no kontinua kedas kongresu nasionál iha fulan agustu ka setembru.
estrutura plp nivel aldeia, suku no postu administrativu baucau vila. munisípiu baucau hala’o juramentu iha seriimónia reajustamentu estrutura iha centro convenção baucau vila antiga, sábadu (04/06). natalino belo.
koordenadór plp postu administrative baucau vila, alfredo jeronimo guterres, hateten atividade realiza bazea ba orientasaun partidu hodi reajusta estruturu iha aldeia, suku no postu baucau vila nune’e bele hala’o servisu partidu nian hodi prepara an ba konferénsia munisipál no praparasaun hasoru eleisaun parlamentar 2023.
mezmu hasoru difikultade maibe hafoin reajustamentu estruturua, plp garante sei forsa liután iha postu baucau vila.
“hosi atividade ne’e ami bele indentifika delegadu sira atu partisipa iha konferénsia munisipál,” alfredo hateten.
atividade refere, estrutura nível aldeia, suku no postu baucau vila hamutuk na’in-387 hala’o juramentu hodi reafirma pozisaun no kompromisu atu servisu hodi fó susesu ba partidu plp.
partisipa iha reajustamentu estruturu postu baucau vila kompostu hosi prezidente interinu plp, abrão josé freitas ‘mate restu’, koordenadór plp munisípiu baucau, noe da silva ximenes ‘buka tuir’, konsilleiru plp, cornelio gama ‘l-7’ no membru konsellu politika nasionál (cpn, sigla portugés), antónio freitas.
sasán eletrónika ne’ebé apoiu hosi ministériu eduksaun juventude no desportu (mejd) ba eskola bázika sentrál beco (ebc, sigla portugés) ne’e, agora avaria hodi fó impaktu ba profesór sira atu hala’o servisu administrasaun liu-liu matéria ezame ba estudante sira iha eskola.

diretor escola básica central (ebc) beco, quintinho quintão, hateten komputadór no printer ne’ebé mejd fó apoiu iha tinan 2012 no iha tinan 2019, hanesan komputadór no printer ne’e avaria on, nune’e profesór sira print no ketik matéria iha rentál bainhira eskola iha osan selu kedas no laiha osan mak eskola tenke deve.
“hahú tinan 2019 to’o agora, ami hasoru problema hodi hala’o servisu administrasaun no prepara matéria ezame ba estudante-sira, tanba komputadór no printer ne’ebé apoiu hosi mejd ne’e avaria ona. nune’e, matéria ezame ba estudante sira-ne’e, ami print out de’it iha rental,” quintinho quintão hato’o ba agência tatoli, iha nia knar fatin ebc beco, kinta ne’e.
situasaun ida-ne’e obrida profesór sira tenke print out matéria ezame iha rental, bainhira prefesór sira iha osan selu kedas ka se lae profesór sira deve de’it hafoin osan konsesaun ekolár sai mak eskola selu ba rental, maibé orsamentu refere la sufisiente atu hadi’a komputadór.
“ami rasik buka ona ona it sira atu hadi’a komputadór ne’ebé mak avaria maibé sira husu kustu $1000.00, entaun di’akliu ami sosa de’it foun hodi uza orsamentu konsesaun eskolar la’ós atu hadia de’it komputadór,” nia dehan.
maske problema ne’e diretor eskola rasik hato’o ona ba servisu edukasaun munisípiu covalima no haree direta iha eskola, maibé to’o ohin loron seidauk iha rezultadu.
toál estudante iha eskola bázika centrál (ebc) beco ne’ebe lokaliza iha postu administrativu suai vila hamutuk 254 ho profesór permanente no kontratadu no voluntáriu 25.
diretór servisu edukasaun covalima, rui suni seran esplika, problema komputadór avaria iha eskola bázica central (ebc) beco, maibé servisu edukasaun seidauk iha informaun no sira iha orsamentu.
“ami seidauk iha informasaun no bainhira kompatadór avaria orsamentu ne’e la’ós iha edukasaun maibé sira iha osan rasik no ha’u sei haree no bolu diretór ne’e,” nia hateten.
servisu munisípiu agrikultura covalima, domingos gusmão hateten, natar barak abandona iha postu administrativu tilomar, munisípiu covalima abandona tanba ponte bee iha damuk maran.

“ita hatene katak natar ida uluk tinan 200 mai leten agrikultór sira kuaze halo natar maibé ikus-ikus ne’e povu agrikultór sira abandona tanba kauza hosi ponte bee iha àrea damuk iha aldeia aí-oan maran, entaun natar hotu-hotu abandonadu,” domingos gusmão hateten ba jornalista sira, iha resintu amc, segunda ne’e.
iha munisípiu covalima liu-liu postu administrativu sira liu-liu postu administrativu tilomar mak agora natar barak mak abandona tanba laiha bee. 
postu administrative iha covalima ne’ebé mak potensiàl ba natar mak postu administrative zumalai to’o suai vila iha parte suai loro ho beco ne’e, dirasaun nasionál irrigasaun ho grande projetu mai ona. 
“ami ba haree direita knál irigasaun maucola hodi bele tau iha planu ba tinan oin atu rekonstrui kanál irrigasaun hetan estragu hosi korente bee-mota,” nia dehan.   
maibé, nia dehan, bainhira mak atu konstrui depende hosi nasionál bele tau ona iha planu hodi bele konkretiza promesa.
“iha salele foin lalais dirasaun nasional irrigasaun mai ami ba haree direta ona ha’u lahatene inklui ne’ebá ka lae maibé iha parte suai loro ho debos nian pozitivu hein de’it publika ona iha jornàl republika bele halo ona konstrusuan,” nia dehan.
diresaun nasionál saúde públika liuliu departamentu vijilánsia epidemolojia  iha ministériu saúde (ms), relata hahú fulan-janeiru too horisehik, óbitu sa’e ba na’in-54 no pasiente dengue 4.721,   hosi númeru ne’e maioria labarik. 
“situasaun kazu dengue iha timor-leste hosi janeiru mai too horiseik hamutuk kazu 4.721 no kumulativu óbitu na’in-54,” refere nota ne’ebé agência tatoli, tersa ne’e. 
maioria kazu ne’e deteta husi munisípiu dili ho totál 3.254, baucau  306 manatuto 173, covalima 146, ermera ho kazu 118, manufahi 180, viqueque 79, ainaro 45, liquiça 118, aileu  87, bobonaro 56, lautem 155 no raeoa  na’in-neen.
munisípiu dili nafatin rejista kazu  a’as hamutuk 3.254, kompostu hosi postu administrativu dom-aleixo iha 1.934, cristo-rei 497, vera-cruz 354 no nain-feto 400.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 562, klínika fatumeta 287, sentru saúde comoro 1205 sentru saúde vera-cruz 236, sentru saúde formoza 586, sentru saúde becora 256, klínika madre eliza ida, sentru saúde atauro  11, sentru saúde metinaro 46, klínika bairru-pité na’in-59, klínika motael na’in-rua no klínika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-53 no pasiente sa’e ba 4.640
diretór assosiasaun hak, sisto dos santos, husu komisaun nasionál eleisaun (cne, siglá portugés) no sekretáriadu tékniku administrasaun eleitorál (stae) atu hadia mekanizmu iha eleisaun prezidensiál segundu volta, nune’e bele hasa’e taxa partisipasaun hosi eleitór sira.

“ami rekomenda ba cne no stae atu hadi’a mekanizmu eleisaun segunda volta no eleisaun presidensiál sira ba futuru fó biban ba ema hotu atu vota iha ne’ebé de’it hodi asegura populasaun sira-nia partisipasaun iha eleisaun atu sira la lakon direitu ba vota, partikularmente iha sentru votasaun iha teritoriu laran,” diretór ne’e hateten ba jornalista sira liu hosi konferénsia imprensa iha edifísu hak, faról, kuarta ne’e,
nia informa, tuir hak nia monitorizasaun deskobre katak kondisaun balu atu hetan konsiderasaun órgaun eleitorál nia intervensaun ba melloramentu sira mak hanesan sentru votasaun paralelu ne’ebé la efikasia kria konfuzaun ba eleitoradu sira prezudika votante lubuk mak la konsege ezerse sira-nia direitu votu.
seluk mak oras normál ba votasaun husi tuku 07h00 dadeer to’o tuku 15h00 lorokraik ne’e la natón, nune’e iha fatin balun prezudika votante sira balu lakon nia direitu votu tan tarde to’o iha sentru votasaun liu-liu suku balun mak demografikamente komunidade barak ho distansia dook.
taxa partisipasaun eleitór sira barak la vota tan dezafiu laiha osan atu selu karreta ka ense mina ba motor atu fila ba sira nia suku liu-liu universtariu nomós ba nivel komunidade hirak ne’ebé ho kondisaun insufisiente nia laran.
eleisaun presidensiál primeira volta liuba ne’e, la asesivel ba ema ho defisiénsia matan no fizíku tamba buletin votu ba ema ho defisiénsia matan laiha inklui sentru votasaun balu laiha rampa ne’ebé susar ba ema ho kadeira roda atu asesu ba vota.
iha eleisaun primeira volta ne’e prizioneru sira kuaze ema 90-resin lakon direitu votu, tan parte stae la halo resensiamentu eleitorál no guarda prizionál la organiza sira ho di’ak kontaktu família hodi lori nia kartaun no passaporte atu sira bele ezerse nia direitu ba vota.
aleinde ne’e, nia dehan, pesoál polísia nasionál timor-leste (pntl) nia akomodasaun durante loron no kalan ida halo servisu iha iha estasaun votu sira ho valor $10 ne’e la sufisiente ba sira.
nune’e, hak husu ministériu interiór atu hasae ka aumenta montante akomodasaun ba membru pntl sira entre $25-$35 atu sira mós hala’o papél hodi asegura estasaun votu sira iha territóriu nune’e la prezudika ba sira-nia rekursu rasik.
asosiasaun hak husu ba parlamentu nasionál atu hamosu rezolusaun extraordináriu hodi fó kondisaun ba cne no stae, hodi organiza eleitór sira bele vota ho fleksibilidade iha fatin ne’ebé de’it mak nia temporariamente destaka ba espesialmente iha kapital dili.
“iha ambitu eleisaun nia ema hotu iha direitu atu partisipa no hola parte iha prosesu eleitorál hodi espresa ninia direitu votu hodi fihir no hili lideransa ida-ne’ebé mak nia hakarak no konfia katak sei reprezenta nia ba kaer ukun, hodi servi ba publiku liu-liu hodi tane no servi povu nia interese hodi hakonu direitu umanu povu nian,” nia hateten.
sekretária estadu igualdade inkluzaun (seii), maria dos rosário fátima correia, hateten seii sei buka dalan hodi asegura traballadór feto timoroan na’in-hitu ne’ebé ho intensaun atu ba servisu maibé agora “terus” hela iha dubai.

 mnek koopera ho interpol salva traballadora timoroan na’in-hitu “terus” iha dubai
“seii sei servisu hamutuk ho ministériu negósiu estranjeiru no kooperasaun (mnek) hodi buka dalan atu asegura sira,” maria dos rosário fátima correia hateten ba agência tatoli, hafoin reuniaun komité diretiva spot light tinan 2022 nian, iha novo turismo, dili, tersa ne’e.
governante ne’e hatutan, ida-ne’e mnek mak haree kestaun refere tanba mnek mak iha kompeténsia atu haree kazu ne’e hafoin informa mai governu, maibé ida-ne’e nafatin iha seii nia responsabilidade hamutuk ho parte relevante atu konfirma.
tanba, nia dehan, seii nia papel mak atu halo advokásia ba feto no labarik feto sira maibé kontinua servisu hamutuk ho ministériu relevante, nune’e buka hatene paradeiru kolega feto sira-ne’e to’o iha ne’ebé ona.
husu kona-ba seii nia esforsu atu lori fila traballadór feto na’in-hitu mai timor-leste, nia hatán, nia parte sei halo esforsu hodis ervisu hamutuk ho mnek tanba ema mak sai sentru ba dezenvolvimentu.
“depende mekanizmu ne’ebé ita halo maibé hanesan ha’u dehan ema mak sentru ba dezenvolvimentu entaun ita lakohi ita-nia ema iha kotuk, tanba ne’e seii sei halo esforsu nafatin,” nia esplika.
entretantu, embaixadora advokásia no kampaña impaktu negativu hosi kaben sedu no isin-rua sedu no mós hapara violénsia hasoru feto no labarik feto iha timor-leste, cidália lopes nobre guterres, hateten hamutuk hodi kombate violénsia hasoru feto no labarik feto iha timor-leste no labele husik ema ida iha kotuk.
“mai ita hateten lae ba kualker tipu violénsia bazea ba jéneru tanba nu’udar sidadaun ita hotu iha obrigasaun atu harii mundu seguru, atu nune’e ita hotu bele moris hakmatek no partisipa ativa iha prosesu dezenvolvimentu nasionál,” nia hateten.
 governu sei solusiona traballadór timoroan na’in-hitu “terus” hela iha dubai
pr horta husu governu repatria timor-oan na’in-hitu hosi dubai
 komisaun nasionál ba eleisaun (cne, sigla portugés), segunda ne’e, iha tuku 18:00 otl, submete ona rezultadu apuramentu nasionál eleisaun prezidensiál períodu 2022 too 2027 ba tribunál rekursu (tr) atu halo apresiasaun no halo valida rezultadu  finál.
durante oras 72, komisaun nasionál  eleisaun realiza apuramentu nasionál hodi konfere akta rezultadu apuramentu hosi sentru votasaun 1.200, verifika votu nulu no reklamadu sira, ne’ebé haktuir ba lei eleitorál ba prezidente repúblika nú.15/2021
tuir lei eleisaun prezidensiál atribui ba tribunál rekursu ne’ebé ezerse kompeténsia supremu tribunál ba justisa hodi apresia no valida desizaun ba akta apuramentu nasionál eleisaun prezidensiál ne’ebé realiza ona iha 19 marsu.
rezultadu final apuramentu nasionál ne’e entrega direta hosi prezidente cne, josé agostinho belo, ne’ebé akompaña hosi komisáriu cne nain-lima.
iha intervista, prezidente cne, josé agostinho belo, hateten cne nia parte  konklui ona prosesu apuramentu nasionál no  rezultadu  eleisaun prezidensiál 2022 too 2027, nune’e remete ba tribunál atu pronunsia rezultadu.
“rezultadu provizóriu fó sai iha tempu legál durante oras 24 too mai ohin ne’ebé laiha kontestasaun no reklamasaun, nune’e cne remete ba tribunál rekursu,” prezidente cne ne’e hateten ba  ekipa susesu hosi kandidatu prezidente repúblika períodu 2022 too 2027, ho númeru sorteiu 2, francisco guterres lú olo, kuarta ne’e, realiza diálogu ho apoiante no militante hosi partidu fretilin, partidu libertasaun popular (plp), kmanek haburas unidade nasionál timoroan (khunto) no  apoiante sira iha munisípiu manatuto.
iha diálogu ne’e, adjuntu sekretáriu jerál fretilin, josé reis, divulga knaar prezidente repúblika nian ba komunidade, programa prioridade kandidatu-nian no husu manatuto-oan atu fó votu lú-olo hodi reeleitu ba xefe estadu.
“knaar importante ida ba prezidente atu halo mak haree funsionamentu estadu nian hotu, prezidente mós tenke servisu hamutuk ho órgaun soberania tolu seluk hodi garante nasaun nia nesesidade, maske sira nia servisu keta-ketak, maibé objetivu ida de’it atu lori nasaun ne’e ba oin,” josé reis hateten liuhosi intervesaun iha manatuto.
reeleitu ba pr sei sai prezidente repúblika  ida ne’ebé hametin simbólu unidade nasionál hodi ka’er metin timoroan hotu liuliu tau matan ba povu nia moris ho dignu no iguál.
“importante liu mak sai xefe estadu ida ne’ebé tau matan ba povu hotu iha rai ne’e no sai hanesan komandante supremu ba forsa armada f-fdtl nian atu asegura pás no estabilidade iha nasaun ne’e,” nia esplika.
ho nune’e, josé reis husu ba manatutu-oan hotu atu haree fó votu konfiansa ba francisco guterres lú olo tanba iha kapasidade no kalma atu foti desizaun hotu ba distinu nasaun nian no sei garante estabilidade iha timor-leste no koopera di’ak ho governu atu aseleira prosesu dezenvolvimentu.
iha fatin hanesan, vise prezidente partidu libertasaun popular (plp), maria angelina lopes sarmento husu mós ba militante plp nian iha manatuto no militante partidu seluk sira atu vota ba lú olo iha eleisaun mai ne’e.
“ha’u husu ba ita hotu iha ne’e atu vota ba ita nia kandidatu lú olo tanba nia-ema ida ne’ebé firme iha nia desizaun no sei la halimar ho desizaun estadu nian,” nia rekomenda.
iha diálogu ne’e partisipa másimu hosi militante partidu fretilin, plp, khunto, frente mudansa (fm), os verdes de timor no seluk tan.
díalogu ne’e mós hetan seguransa másimu hosi polisia nasionál timor – leste (pntl) munisípiu manatuto no hetan  observa direita hosi komisaun nasionál eleisaun (cne-sigla portugés) no observadór internasionál sira.
 unijma setór iii deside apoia lú-olo iha eleisaun segunda volta
ministériu ensinu superior siénsia no kultura (messk) liuhosi fundu dezenvolvimentu kapitál umanu (fdch, sigla portugés) realiza seremónia asina nota entendimentu ho instituisaun ensinu superiór privadu 13, hodi fó bolsa estudu parsiál ba tinan akadémiku 2022.
“impotánsia hosi nota entendimentu ne’e mak fó bolsa estudu parsiál ba ita-nia estudante hamutuk 1.000, ne’ebé sei distribui ba instituisaun privada sira iha timór-laran tomak,” diretór ezekutivu fdch, cristóvão dos reis, hateten, iha salaun knowledge center, fdch, sesta ne’e.
 fdch fó ona bolsa estudu ba timor-oan 6.401 durante tinan-sia
orsamentu ne’ebé tinan ne’e aloka ba bolsa estudu ho montante millaun $4, hodi implementa programa bolsa parsiál, bolsa hakbiit, púr méritu dosente inklui individuál.
nota ne’e asina direta hosi diretór ezekutivu fdch, cristóvão dos reis, reitór universidade, inklui prezidente institutu sira, ne’ebé akompaña hosi ministru ensinu superior siénsia no kultura, longuinhos dos santos ne’ebé nu’udar prezidente konsellu administrasaun ba fdch.
nune’e, iha tempu besik fdch sei koloka bolseiru ba universidade no instituisaun  privadu sira hodi hahú hala’o sira-nia estudu ho nível diploma iii to’o lisensiatura, tuir área estudu ne’ebé bolseiru sira hili ona iha tempu inskrisaun iha munisípiu hotu no inklui rejiaun administrativa espesiál oé-cusse ambeno  (raeoa), ho kolaborasaun hosi ministériu edukasaun juventudu no desportu (mejd).
benefisiáriu bolsa parsiál ba tinan akademiku 2022 ne’e sei hala’o estudu iha área importante sira hanesan edukasaun, saúde, agrikultura, enjeñaria no teknolójia, turizmu, direitu no siénsia sosiál.
“durante bolseiru sira hala’o sira-nia estudu, governu liuhosi fdch sei apoiu finanseiru hodi selu kustu propina kada semestre to’o sira termina estudu, maibé inan-aman mak sei selu kustu moris bolseiru sira,” diretór akresenta.
programa bolsa parsiál implementa bazeia ba diploma ministérial númeru 78/2021, 10 novembru, kona-ba rejime atribuisaun bolsa estudu iha territóriu nasionál no regulamentasaun pedidu individuál, apoiu finaseiru estudu ensinu superiór akreditadu nasionál, iha artigu 4 kona-ba atribuisaun bolsa parsiál.
universidade no instituisaun 13 ne’ebé asina nota entendimentu ho fdch mak hanesan universidade da paz (unpaz), universidade dili (undil), universidade orientál (unital), dili institute of technology (dit), insitute of business (iob), institutu superiór cristal (isc), insititu siénsia saúde (ics).
east timor coffee institute (etci), instituto profissional de canossa (ipdc), institutu são joão de brito (isjb), institutu boaventura timor-leste (ibtl), joão saldanha university (jsi) no universidade católica de timor (uct).
governu xina autoriza ona bolseiru timor-oan na’in-128 ne’ebé antes ne’e repatria tanba covid-19, hodi fila fazeadamente kontinua estudu.
“ami hetan ona lisensa hosi governu xina liuhosi ninia embaixada iha timor-leste, ne’ebé husu ami atu ba fazeadamente,” prezidente asosiasaun estudante timor-oan iha xina, esmeraldito ferreira, hateten iha café letefoho, kinta ne’e.
estudante medisina iha funda university ne’e dehan, bazeia hosi lista estudante ne’ebé prepara hosi governu xina no fó sai hosi embaixada, indika estudante 18 mak sei arranka uluk.
“iha ona lista atu arranka uluk hodi kontinua sira-nia estudu iha provínsia ne’ebé maka governu xina konsidera laiha ona risku ba covid-19. ita tenke kumpre regulamentu ne’ebé sira husu ona ami atu ba fazeadamente ka tuir grupu, ne’e desizaun ita labele kontra,” nia akresenta.
 governu prontu repatria estudante timor-oan iha rai li’ur
tuir reprezentante estudante, inisiativa ne’e tanba esforsu hosi bolseiru sira rasik ho hanoin bainhira governu xina seidauk fó autorizasaun, maka estudante sira sei halo aprosimasaun ho viii governu hodi ajuda estudante sira.
estudante na’in-128 ne’ebé estuda iha xina, antes ne’e repatria iha tinan 2020 ho razaun covid-19 momentu ne’ebá hahú mosu ho númeru boot iha xina inklui razaun seluk.
“ha’u fila mai iha loron 22 fevereiru 2020, bainhira ha’u-nia pasaporte besik expira ona, ha’u husu ba embaixada timor-leste iha xina atu halo renovasaun, maibé sira dehan labele renova iha xina maibé tenke iha timór, ho nune’e obrigasaun ha’u-nia tenke mai halo renovasaun pasaporte iha timór. bainhira halo renovasaun ne’e maka mosu tan moras covid-19, entaun ha’u labele filafali ba xina to’o ohin loron,” nia haktuir.
maibé iha estudante balun fila mai timór tanba pasa feira ho família no seluk fali tanba rona mosu ona moras covid-19.
iha fatin ketak, ministru ensinu superiór siénsia no kultura (messk), longuinhos dos santos, hateten, asuntu ne’e nia hato’o ona iha konsellu ministru no haruka ona karta ba ministériu finansa (mf).
“ministériu finansa husu ita halo analiza orsamentu fundu dezenvolvimentu kapitál umanu, maibé iha ne’ebá iha la prevee orsamentu ba kondisaun ne’e. entaun ha’u haruka fali karta tuir mai ba ministériu finansa no hato’o ona iha konsellu ministru. ministru finansa hateten nia sei haree verba ida-ne’e hafoin iha tempu besik sei fó resposta,” ministru informa.
montante orsamentu ba estudante 128 seidauk define tanba messk sei konsulta ho mf, maibé orsamentu sei kobre kustu kuarentena inklui billete.
“ha’u seidauk bele fó sai lai tanba seidauk hetan aseitasaun hosi ministériu finansa,” nia akresenta.
kandidatu prezidente repúblika, períodu 2022-2027, ho númeru sorteiu 2, francisco guterres lú olo, promete bainhira re-eleitu sai prezidente repúblika sei propoin ba governu atu dezenvolve setór agrikultura no peska iha munisípiu manufahi.

 reeleitu sai pr: lú olo sei hametin estadu hodi kumpre konstituisaun rdtl
“prezidente repúblika iha relasaun instituisional ho ezekutivu no iha influensia majistradu maibé la interven knar ezekutivu no bele propoin no hato’o mensajen krítiku ba governu liuhosi primeiru-ministru hodi implementa programa oinsá halo agrikultura aumenta produsaun no peska ne’ebé iha betano-same ne’e potensiál tebes,” lú olo promete bainhira hala’o kampaña ho tipu diálogu ho militante no apoiante sira iha salaun parokiál same vila, munisípiu manufahi, segunda ne’e.
tir nia, xefe estadu mós sei atentu ho governu liuhosi primeiru oinsá implementa programa edukasaun, saúde no aspeitu seluk ho kualidade dezenvolvimentu sustentavel ba povu, no sei pronunsia ba parlamentu nasionál bainhira atu promulga lei sira.
“parlamentu nasionál hanesan órgaun fiskalizadór no lejisladór bainhira aprova ona lei ruma mak sei haruka ba prezidente repúblika promulga, nune’e bainhira lei ruma garantia iha direitu sidadaun hodi defende povu nia direitu tuir konstituisaun no bainhira la prevee mak sei veta ho razaun haruka fila hodi hadia mak promulga,” nia akresenta
atuál xefe estadu ne’e hateten, antes ne’e nia-parte veta alterasaun lei fundu petroliferu iha tempu aliansa maiória parlamentár (amp) nian atu hasai osan hosi fundu mina-rai la liuhosi parlamentu nasionál.
kandidatu prezidente republika períodu 2022-2027, francisco guterres lú olo, halo kampana ho tipu diálogu iha salaun parokiál same vila, segunda (04/04). anito santos.
“ha’u rasik prezidente estuda no haree lei ne’e la loos no veta, ne’ebé haruka ba tribunál rekursu husu fiskalizasaun abstrata maibé tribunál nia desizaun hanesan mós. maibé altura ne’ebé parlamentu nasionál la satisfas, nune’e la to’o semana ida haruka fali mai alterasaun lei ne’e. maibé ninia sentidu hanesan nafain, nune’e veta no ikus mai revizaun ne’e la haruka to’o mai agora,” nia dehan.
kandidatu hosi partidu fretilin ne’e, reafirma pozisaun kandidata an ba mandatu daruak eleitu sei dignifika de’it ba konstituisaun ba kna’ar ne’ebé atribui ba xefe estadu hodi servi povu, tanba povu nia vontade no direitu ne’e hanesan prinsípiu fundamentál.
“lejitimidade direta ho funsaun halo konstituisaun halo aprova, tau vontade povu hodi defende interese povu konstituisaun asembleia primeiru original, ami ne’ebé tur iha ne’ebá hakerek no aprova ne’ebé vontade povu nian. signifika lejitimidade hili hosi povu hanesan eleisaun,” nia hateten.
enkuantu, iha kampaña ho tipu diálogu ne’e partisipa hosi sekretáriu jerál partidu fretilin, mari alkatiri, vise prezidente plp  diometro amaral no hetan partisipasaun  másimu hosi militante no kuadru estrutura  partidu fretilin, partidu libertasaun populár (plp), partidu kmanek haburas unidade nasionál timoroan (khunto), kandidatu partidu os verdes no seluk tan.
diálogu ne’e mós hetan supervizaun hosi komisaun nasionál eleisaun (cne,siglá portugés), observadór internasionál, provedória direitu umanu no justisa (pdhj) no mós hetan seguransa másimu hosi komandu polísia nasionál timor-leste (pntl) munisípiu covalima no kampaña ne’e kumpre oráriu hosi órgaun eleitorál hahú iha  tuku 11h00.
tuir oráriu, kandidatu pr ho númeru sorteiu rua (2), lú olo, sei kontinua hala’o kampaña ba loron dahaat sei hala’o iha 05 abríl iha munisípiu aileu.
royal australian college of surgeons (racs) global health hosi austrália durante ne’e liu hosi east timor eye programe (etep) parseria servisu kooperasaun hamutuk ho ministéiru saúde (ms), fó ona tratamentu matan ba pasiente iha timor-leste rihun 100-resin.

“racs nia existensia iha timor-leste liu tinan 20 ona. durante ne’e servisu hamutuk ho ministéiru saúde hodi fó tratamentu matan ba pasiente ho problema matan, inklui leno, operasaun no tramentu ne’ebé to’o agora konsege fó ona tratamentu ba pasiente liu rihun 100,” médiku espesialista matan hosi racs global health, manoj sharma, hateten ba jornalista sira hafoin ramata enkontru ho prezidente repúblika, josé ramos horta, iha palásiu prezidensiál, bairru pite, kuarta ne’e.
aleinde racs implementa programa matan hala’o mós kapasitasaun ba médiku timor-oan sira iha nasionál to’o munisípiu.
“rezultadu servisu ne’ebé hala’o ona fó kapasitasaun ba iha médiku jerál sira hodi hasa’e sira-nia nivél edukasaun no mós post gradusaun diploma iha área matan. ha’u mai primeiru timor-leste iha 2013, momentu ne’ebá espesialista matan timor-oan foin na’in-ida. maibé, agora iha ona timor-oan espesialista matan na’in-lima no iha mós post graduasaun diploma matán na’in-hitu ka ualu. ida-ne’e mak progresu konsege to’o iha tinan hirak ne’e, servisu hamutuk ho ministéiru saúde no hospitál nasionál guido valedares (hngv),” nia dehan.
diretora saude global, philipa nichlonson, hateten hasoru malu ho xefe estadu ne’e ho objetivu relata servisu ne’ebé durante hala’o ho nia progresu no dezafiu sira.
diretora saude global, philipa nichlonson. imajen tatoli /egas cristóvão.
“enkontru ohin ho prezidente repúblika ko’alia kona-ba programa matan iha timor-leste hodi informa progresu servisu ne’ebé ami hala’o ho mós difikuldade ne’ebé ami hetan no mós kontinua atu oinsá apoiu programa refere,” nia hateten.
tuir nia, dezafiu ne’ebé iha oinsa iha kapasitasaun matan mós ba pesoál enfermeiru sira iha timor-leste,  hasa’e kualidade pesoál saúde hodi oferese servisu saúde matan ne’ebé ho kualidade ba komunidade.
enkuantu, tuir akordu kooperasaun ne’ebé iha racs iha tinan tolu, mai implementasaun programa refere no sei ramata hodi hand over ka entrega fali ba ministéiru saúde atu bele kontinua.
durante sorumutu, xefe estadu kontinua suporta no apresia servisu sira ne’ebé racs durante ne’e presta ona no enkoraja maske ho dezafiu sira atu kontinua presta servisu importante  ba populasaun timor-leste.
xefe bankada fretilin iha parlamentu nasionál, deputadu david dias ximenes ‘mandati’, kontinua ezije governu atu ko’alia ho governu indonézia hodi buka-tuir saudozu nicolau lobato no sira seluk nia ruin ne’ebé to’o agora seidauk hatene nia paradeiru.

 governu hein resposta hosi indonézia kona-ba saudozu nicolau lobato nia ruin  
“to’o loron ona, tempu ona, ita-nia governu buka-tuir saudozu nicolau lobato no eroi sira seluk nia ruin. ha’u dehan beibeik resposta la klaru nafatin presiza mate-ruin mai fali hodi hakoi tuir ema nu’udar eroi,” deputadu mandati levanta iha plenária parlamentu nasionál, segunda n’e.
nia dehan, asistente komandate militár indonézia ne’ebé uluk iha okupasaun hanesan operasaun ninian ida seluk naran señor porwanto ne’ebé halo enkontru ho maun xanana ho tan prabowo agora sei moris hela, husu took sira nicolau lobato nia ruin ne’e iha ne’ebé.
“ho sira seluk tan vítima ba pembersihan ba kuadru sira mai hosi ai-laran 1979, ida-ne’e hosi kapitaun mudi uluk nia mak subtitui purwanto, kuandu sai hosi diretór komandu ninian, husu nia hatene ema hirak ne’e sira lori ba ne’ebé,” nia haktuir.
aleinde ne’e, mandati haktuir, iha 1980 kapituan subagio ne’ebé horisehik sai fali panglima (xefe estadu maór) ho majór alimasa ho suroto uluk iha kasih satu kodim dili nian, ba akontesimentu 10 juñu 1980 ninian kala-kalan lori sai timor-oan ne’e, lori ba ne’ebé.
 pn kontinua ejize governu buka-tuir nicolau lobato nia ruin
tuir nia, timor-oan sira-ne’ebé mate iha akontesimentu 1983 nian balun ba lori ba kupang-indonézia hanesan cancio lima, benjamin guterres, antónio do esperito santo, no mós iha 1997 david daitula ninian ne’e, lori ba ne’ebé,” nia dehan.
tanba ne’e, ho komandante militár indonézia ne’ebé uluk mai iha timor-leste daudaun barak mak sei moris, governu liuhosi ministériu ba asuntu kombatente libertasaun nasionál (makln) koordena ho ministéiru negósiu estranjeiru no kooperasaun (mnek) atu bele komunika.
“nu’udar timor-oan, hanoin ita-nia maluk sira-ne’e mate obrigasaun dever hodi buka tuir,” nia ezije.
hatán ba ne’e governu liu hosi ministru ba asuntu parlamentár no komunikasaun sosiál (mapkoms), francisco martins da costa pereira jerónimo, hateten preokupasaun sira-ne’e antes levanta ona no mapkoms enkamina ona ministéiru tutela maibé respota hanesan, nune’e pn bele hato’o karta direta ba ministéiru tutela atu bele mai direta iha plenária pn hodi diskute di’ak liután konseitu sira atu buka tuir saudozu nicolau lobato nia ruin.
 mandati husu indonézia hatudu nicolau lobato nia ruin
vise prezidente komisaun nasionál eleitorál (cne-sigla portugés), domingos barreto, hateten cne indika pe. bento barros perreira mak sai moderadór hodi modera debate públiku daruak entre kandidatu prezidente repúblika períodu 2022-2027 iha salaun oka rudal 7984, surikmas, dili.

 cne indika rttl, e.p halo transmisaun direta debate públiku ba kandidatu pr
“pe. bento barros perreira mak sai moderadór ba debate públiku entre kandidatu prezidente repúblika, josé ramos horta no francisco guterres lú olo, ne’ebé sei realiza iha 13 abríl,” vise prezidente cne ne’e hateten ba agência tatoli, via telefónika, segunda ne’e.
cne indika pe. bento barros perreira tanba padre refere iha esperiénsia sai hanesan moderadór ida hosi igreja tanba nia hanesan ema ida-ne’ebé independente ne’ebé bele lori debate ne’e hetan susesu.
“ita hakarak ema independente mak modera debate ba kandidatu prezidente repúblika nian iha kampaña eleisaun segunda volta iha eleisaun prezidensiál 2022 ne’e,” nia dehan.
razaun hili pe. bento barros perreira tanba iha debate públika ne’ebé cne realiza kampaña primeira volta iha 15 marsu 2022 liubá ne’e, ema barak kestiona moderadór expedito dias ximenes ninia pozisaun ne’ebé dalabarak la independente hodi lidera debate refere.
“ema kestiona dehan moderadór la independente entaun ho preokupasaun sira-ne’e, cne deside indika pe. bento barros perreira mak modera fali iha debate públika ba kandidatu pr tuir mai ne’e,” nia dehan.
iha debate públiku ne’e, nia dehan, sei fahe ba segementu haat mak segementu dahuluk  halo intervensaun hosi kandidatu sira, segementu daruak pergunta relasiona ho tema konstituisaun rdtl no relasaun internasionál no seluk tán, segementu datoluk mak pergunta no resposta entre kandidatu (livre) no segementu ikus mak hato’o sira-nia mensajen.
 gmn tv sei halo transmisaun direta ba debate kandidatu pr 2022-2027
perguntas ne’ebé sei husu ba kandidatu pr ne’e sei nafatin hanesan perguntas sira-ne’ebé akademiku no sosiedade sivíl timor-leste elabora ba debate públiku iha eleisaun primeira volta liubá ne’e.
“ita elabora pergunta la halai sees hosi papel prezidente repúblika nian. pergunta hirak-ne’e sosiedade sivil no akademista sira mak elabora iha debate ida uluk nian ne’e,” nia esplika.
cne indika fali rádiu televisaun timor-leste (rttl) mak sei halo transmisaun direta ba debate públika entre kandidatu prezidente repúblika josé ramos horta no francisco guterres lú olo, tanba esperiénsia fallansu tékniku ne’ebé mak akontese iha debate primeira volta ne’ebé halo populasaun sira kestiona makaas ba empreza privadu ne’ebé governu fó fiar bá.
“ho esperiénsia ne’e mak tenta atu halo di’akliu, maibé kestaun tékniku ne’e ita la espera,” nia dehan.
iha debate ne’e sei partisipa mós hosi kandidatu pr na’in-14 ne’ebé mak foin lalais konkore iha eleisaun prezidensiál, observadór nasionál no internasionál inklui funsionáriu cne no rttl, e.p nia ekipa produsaun sira.
debate ne’e, tuir planu, sei hala’o iha loron 13 abríl 2022 ne’ebé sei hahú hosi tuku 18h00 no sei ramata iha tuku 21h00 kalan.
iha serimonia debate públiku ne’e, artista maria vitória mak sei hananu múzika abertura hino nasionál “patria! patria!” no sei iha muzika interkala ne’ebé lori hosi artista maria vitoria (marvi) no tony perreira.
ajenda debate daruak entre kandidatu prezidente repúblika períodu 2022-2027, josé ramos horta no francisco guterres lú olo, ne’ebé cne sei realiza iha loron 13 abríl 2022 iha salaun oka rudál ho nia oráriu no resposavel sira;  

 debate para dalan klaran, prezidente cne dehan normál
ministériu ensinu superiór siénsia no kultura (messk) tempu badak sei manda paresér ba banku nasionál komérsiu timor-leste (bnctl) atu loke oportunidade kréditu dahuluk ba instituisaun ensinu superiór privadu (iesp) ba programa ensinu superiór kualidade+.

“ita la’o tuir nafatin dekretu-lei ne’ebé estabelese ona, tanba ne’e laiha buat ida maka difikulta prosesu kréditu ne’ebé hato’o ona. daudaun ne’e ita simu ona proposta kréditu lima inklui ona proposta hosi universidade da paz (unpaz),” ministru ensinu superiór, siénsia no kultura (messk), longuinhos dos santos, informa iha resintu parlamentu nasionál, segunda ne’e.
tuir governante ne’e, normalmente pedidu ba liña kréditu tenke hato’o ba bnctl, hafoin banku rasik haruka filafali karta ruma ba governu liuhosi ministériu tutela atubele halo paresér ruma.
nune’e, ministru rejeita deklarasaun parte relevante seidauk prosesa proposta kréditu.
“ita la haruka filafali ba banku, ita hahú halo daudaun paresér ba banku atu hatene posibilidade sira bele halo kréditu ka lae. tanba iha buat balun ita tenke halo paresér kona-ba instituisaun ensinu superiór privadu sira ne’ebé atu halo kréditu,” nia akresenta.
 unpaz seidauk asesu liña kréditu ba ‘ensinu superiór kualidade plus’
iha sorin seluk, prezidente konsellu administrasaun bnctl, antónio vítor, dehan, kada pedidu asesu kréditu sempre iha ninia prosedimentu, nune’e bainhira aplikante la prienxe rekezitu maka banku labele fasilita.
“ministériu ensinu superiór mak tenke haree no halo uluk ida-ne’e molok atu haruka mai banku, tanba sistema kréditu de’it hanaran suave, ne’ebé ninia diskusaun sira parte tékniku halo ona maibé nu’udar prezidente, ha’u seidauk hetan informasaun,” nia akresenta.
antes ne’e, governu prevee ona millaun $5 iha bnctl atu garante kréditu finanseiru.
ba inisiativa ne’e, la eziste limitasaun ba iesp atu halo kréditu, maibé governu bele garante tetu másimu to’o $500.000, ne’ebé ekivalente ho funan 3% kada tinan.
rekizitu banku ba universidade sira, bainhira atu halo kréditu tenke prepara planu negósiu, tenke aprezenta relatóriu finansiál, tenke aprezenta kaixa kustu (osan tama ka sai), inklui seguransa katak kreditór iha osan sufisiente atu selu obrigasaun ba banku.
 ministériu saúde (ms), relata kazu pozitivu foun  laiha, rekuperadu  na’in-rua no kazu ativu 14.
“ohin kazu detetadu foun  laiha, rekuperadula rua no kazu ativu 14,”diretora jerál prestasaun saúde odete da silva viegas  liuhosi nota ne’ebé agência tatoli asesu, kuarta ne’e. 
nune’e, hahú 21 marsu 2020 to’o 22 juñu 2022 iha kumulativu kazu konfirmadu 22.945 no óbitu 133.
hosi horisehik mai ohin, laboratóriu nasionál saúde halo teste pcr 55,  kompostu vijilánsia sentinela laiha, rastreiu ba kontaku laiha, rastreiu aleatóriu tolu, viájen internasionál 49 no follow up iha kuarentena laiha.
alende ne’e, totál teste pcr ne’ebé halo iha 21 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 55, hanesan maubisse laiha, maliana laiha, viqueque laiha, suai laiha, baucau laiha, ermera laiha, raeoa laiha, hngv  55,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 22 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (87,9%) no kumulativu 2ª doze iha dili (83,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,0% no simu ona doze daruak 74,2%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 22 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-ida no ativu 16 
 ministériu saúde relata, kazu detetadu pozitivu foun laiha,  rekuperadu laiha no kazu ativu na’in-25.
“ohin kazu detetadu foun laiha, rekuperadu  laiha no kazu ativu 25,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e.
nune’e, hahú 21 marsu 2020 to’o 09  maio 2022  iha kumulativu kazu konfirmadu 22.885 no óbitu 130.
hosi horisehik mai ohin, laboratóriu nasionál saúde halo teste pcr 211, kompostu vijilánsia sentinela laiha, rastreiu ba kontaku laiha, rastreiu aleatóriu laiha, viájen internasionál 211, follow up iha kuarentena laiha.
alende ne’e, totál teste pcr ne’ebé halo iha  08  maiu 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 43 hanesan maubisse laiha, maliana lima, viqueque laiha, suai laiha,  baucau laiha, ermera laiha, raeoa laiha, hngv  43,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 09 maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron  09 maio  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida iha baixa ho covid-19 ida.
covid-19: kazu detetadu pozitivu na’in-ida no ativu 25
reuniaun alargada hosi komité sentrál fretilin (ccf, siglá portugés) iha loron 28-29 maiu ne’e, ne’ebé lidera  direta hosi prezidente partidu fretilin, francisco guterres ‘lú olo’, hasai rezolusaun ida hodi kongratula dedikasaun no korajen lideransa sekretáriu jerál partidu fretilin, mari alkatiri.

tuir nota imprensa ne’ebé tatoli asesu katak, rezolusaun númeru 3/ccf/2022, 29 maiu kona-ba kongratulasaun ba dedikasaun no korajen lideransa sekretáriu jerál partidu fretilin, mari alkatiri iha auzénsia temporária prezidente fretilin.
rezolusaun ne’e hamutuk iha pontu dalimak hanesan dahuluk, konsidera kompleksu situasaun polítika no dezáfiu akontese desde iha 2017 ho impaktu iha funsionamentu órgaun soberania  podér estadu, ameasa fundamentu estadu direitu demokrátiku.
daruak, konsidera importánsia no responsabilidade fretilin hanesan organizasaun libertadora, génese no garante indepedénsia.
datoluk, konsidera nesesidade ho lideransa ida ho korajen no determinasaun kontinua levanta valór no prinsípiu.
dahaat, perante auzénsia prezidente partidu, dezempeña funsaun xefe estadu, pasa ba liderasan másima exersísiu totalmente hosi mari alkatiri.
dalima, rekuñesimentu sekretáriu jerál partidu hatene asume funsaun defene ho korajen sabadoria no klarividensia interese konjuntura no estratéjiku hosi fretilin.
nune’e delibera kongratula sekretáriu jerál partidu fretilin, mari alkatiri ba nia dezempeñu globál iha lideransa hosi fretilin, dezempeñu demonstra durante eleisaun parlamentár 2017 no 2018 até nia kontribuisaun ba fim solusiona impase polítiku-instituisionál ho viabilizasaun viii governu konstituisionál.
diresaun nasionál saúde públika liuliu departamentu vijilánsia epidemolojia  iha ministériu saúde, hahú fulan-janeiru   to’o horiseik  pasiente dengue sa’e ba 4.599,  hosi númeru ne’e labarik na’in-52 mak lakon vida. 
“situasaun kazu dengue iha timor-leste hosi janeiru mai too horiseik hamutuk kazu 4.599 no kumulativu óbitu na’in 52,” refere nota ne’ebé agência tatoli asesu ohin.
maioria kazu ne’e deteta husi munisípiu dili ho totál 3.153,  baucau  296, manatuto 173, covalima 146, ermera ho kazu 118, manufahi 174,viqueque 75, ainaro 45, liquiça 115, aileu  87, bobonaro 56, lautem 155 no raeoa  neen.
munisípiu dili nafatin rejista kazu surtu a’as ihamutuk 3.153 kompostu hosi postu administrativu dom-aleixo  1.870, cristo-rei 478, vera-cruz 338 no nain feto 392.
enkuantu, fasilidade saúde iha munisípiu dili hanesan hospitál nasionál guido valadares (hngv) rejista ona kazu hamutuk 536, klínika fatumeta 281, sentru saúde comoro 1162, sentru saúde vera-cruz 230, sentru saúde formoza 567, sentru saúde becora 256, klínika madre eliza na’in-ida, sentru saúde atauro  11, sentru saúde metinaro 45, klínika bairru-pité 59, klínika motael na’in-rua no klínika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
parlamentu nasionál (pn) liuhosi reuniaun plenária extraórdinariu, sesta ne’e, aprova proposta-lei númeru 40/v (4a)-grande opsaun planu (gop)  ba 2023 iha finál globál ho votu a-favór 42 kontra 18, no abstensaun rua (2).

 pn aprova proposta pd ba medida tolu área agrikultura prevee iha gop
“nune’e proposta lei grande opsaun planu 2023 aprova iha finál globál,” prezidente parlamentu nasionál, aniceto longuinhos guterres lopes, deklara iha sala plenária parlamentu nasionál iha diskusaun faze espesialidadde no aprovasaun final global ba proposta lei gop.
liuhosi deklarasaun votu, deputadu pd, antónio da conceição ‘kalohan’, hateten pd vota a-favór tanba primeiru envolvimentu pozitivu deputadu sira envolve direta tanba tetu fiskál kada tinan aprova de’it hosi konsellu ministru ida-ne’e mudansa tebes.
segundu, hanoin iha mudansa di’ak hahú define prioridade hodi identifika problema hanesan planeamentu parlamentu nasionál hamutuk ho governu determina prioridade governu sira planea no husu.
“ida-ne’e mak ita rekuñese entermu prozesaun ba prosposta lei ne’e,” nia dehan.
deputadu khunto no atuál vise prezidente parlamentu nasionál, luis roberto, hato’o agradese ba viii governu konstitusionál ne’ebé aprezenta  proposta-lei refere ne’ebé importante tebes bainhira to’o iha aprezentasaun tetu orsamentu entende molok tama no importante orsamentu 2023 mai, bele iha ona intendimentu di’ak.
“nune’e, ami sempre a-favór no importante liu mak iha prioridade programa halo diskusaun kle’an loron hirak ne’e iha agrikultura, edukasaun, saúde no seluk tan,” nia hateten.
vise bankada fretilin, antónio bianco, fó parabéns ba governu ne’ebé dala uluk hodi proposta-lei ne’e mai kumpre konstituisaun iha artigu 93 alínea 3 katak halo planu liga orsamentu jerál estadu (oje) kada tinan no governu konsege kumpre lei enkuadramentu orsamentál (leo) no primeiru-vez timor-leste mós bele halo grande opsaun planu.
“lei ne’e sei orienta kualker governu ne’ebé de’it inkui parlamentu nasionál preparasaun orsamentu halo preparasaun planu orsamentu ne’ebé sei hala’o poupansa osan fundu mina-rai no garante dezenvolvimentu sustentavél,” nia dehan.
vise bankada cnrt, patrocinio fernandes, hateten bankada cnrt vota kontra ba proposta-lei ne’e ho razaun fundamentál rua de’it hanesan primeiru lei ne’e ba tinan lima mai maibé mandatu hela tinan ida mak lori mai aprezenta iha pn ne’ebé define área 16. tanba ne’e, cnrt haree laiha fatin governu aprezenta lei refere iha ultimu mandatu.
“ami laiha serteza governu ida-ne’e kumpre iha planu no orsamentu anuál tanba orsamentu tinan rua ona fó dúvida konsisténsia governu nian hato’o kompromisu ikus mai katak osamentu sira liu fulan ida ka rua hato’o fali urjénsia sobu programa no orsamentu,” nia hateten.
deputada udt, francisco carlos, fó kartaun verde ba gop tanba beins estár ba povu, tanba udt hanesan partidu istóriku ida sempre moderadu, nune’e partidu hotu hakarak povu ne’e nia moris di’ak, tanba ne’e depozita ba buat foun ne’ebé iha hodi kontinua ba oin,” nia dehan.
enkuantu, iha exposizaun motivu, lei númeru 2/2022, 10 fevereiru, enkuadramentu orsamentál jerál estadu no jestaun finanseira públika, altera profundamente prosesu orsamentál, hodi prevee existénsia lei grande opsaun planu.
lei grande opsaun planu, konkretiza previzaun kontida iha alínea d) iha númeru 3 artigu 95 no alínea d) númeru 1 artigu 115 konstituisaun repúblika, ho objetivu aprova opsaun anuál no plurianuál entermu planeamentu ho impaktu iha orsamentu jerál estadu no programasaun orsamentál plurianuál.
ho kriasaun lei grande opsaun planu prevee, finalmente, ligasaun dirasaun entre prosesu planeamentu orsamentasaun por programa.
lei númeru 2/2022, 10 fevereiru, estabelese prosesu orsamentál faze daruak, faze primeiru sentrada lei grande opsaun planu, diskute fixa prinsipál medida exekuta iha ano orsamentál tuir mai.
segundu faze sentra iha lei orsamentu jerál estadu ne’ebé deskute fixa dotasaun hodi finansia medida ne’e, ida-ne’e permite define ho detalla medida konkreta implementa hosi governu, ne’ebé esensiál ba susesu orsamentasaun por programa, maibé permite mós eleva kualidade debate parlamentár, ho distinsaun klara entre diskusaun medida no diskusaun finansiamentu.
lei grande opsaun planu signifika reforsu substansial kompeténsia parlamentu nasionál ba prosesu orsamentál tuir termu konstituisaun kabe ba pn aprova orsamentu jerál estadu, hosi ne’e mós aprova ka reprova proposta lei aprezenta.
proposta lei grande opsaun planu ba 2023 define 28 rezultadu nasionál ne’ebé atu alkansa atravéz medida 263 organizada iha área estratéjika 16, define hosi governu hanesan a) agrikultura, pekuária, peska no floresta, b) ekonomia no empregu, c) turizmu, d) dezenvolvimentu territorial no habitasaun, e) ambiente, f) petróliu no minerais, g) eletrisidade no enerjia renovavel, h) konetividade nasionál, i)água no saneamentu, j) edukasaun no formasaun, k) saúde, l) inkluzaun no protesaun sosiál, m) kultura no patrimóniu, n) reforma estadu, o), defeza no seguransa nasionál, p) relasaun internasionál no polítika externa.
medida hirak ne’e anuál no plurianuál, ezekuta iha 2023, ho kontinuasaun iha kuatru ano subsekente.
konforme lei númeru 2/2022, 10 fevereiru, medida aprezenta bazea iha planu estratéjiku dezenvolvimentu ba 2011-2030, iha programa oitavu governu konstituisional no planu médiu prazu no planu anual ba servisu no entidade setór públiku administrativu, ho mós dokumentu polítiku no estratéjiku hosi governu, hanesan planu rekuperasaun ekonomika agostu 2020.
programasaun orsamentál pluriannual aprezenta iha anexu prezenta proposta estabelese limete despeza totál setór públiku administrativu, projesaun reseita setór públiku administrativu, limete despeza iha variós subsektór no limete dívida públika iha valór absoluta no persentuais produtu internu brutu ba 2023 no ba kuatru ano subsekente.
valór despeza global setór públiku iha orsamentu jerál estadu (oje) ba 2023 define ho montante $2,155,715.306.
nune’e governu aprezenta ba parlamentu nasionál, hosi alínea c) iha númeru 1 artigu 97 no alínea a) númeru 2 artigu 115 konstituisaun repúblika, portantu objetu prezente diploma estabelse grande opsaun planu ba 2023.
proposta lei ne’e iha artigu hamutuk lima (5), hahú hosi nia expozisaun motivu, artigu 1 objetu, artigu 2 enkuadramentu, artigu 3 grande opsaun planu, artigu 4 programasaun orsamentál pluriannual no artigu 5 entrada iha vigór.
enkuantu, iha diskusaun espesialidade ne’e deputadu sira hosi bankada governu no opozisaun hanesan pd, aprezenta mós proposta hamutuk 17, ne’ebé proposta balun husu halo alterasaun uniformizasaun ba kestaun redasional la’os substansiál no proposta balun propoin adita tan medida foun balun iha proposta lei gog.
deputadu bankada fretilin, dario madeira, husu ba governu liuhosi komisaun organizadora atu esklarese ba públiku tanbasá lidér nasionál, xanana gusmão, ne’ebé ba partisipa serimónia investidura pr iha tasi-tolu ne’e, tuur no hateke hosi dook de’it.
“ita-nia serimónia toma pose ba prezidente repúblika  foun, ha’u rasik preokupa hanesan kayrala xanana gusmão sira fó konvite ka lae, públiku kestiona no ida-ne’e mós mídia sosiál rame loos ho ida-ne’e. líder nasionál ida hanesan ne’e fó konvite ka lae no kuandu serimónia la’o nia ba de’it iha tuur kahor ho povu sira iha iha liur. ha’u rasik preokupa no husu duni prezidente komisaun organizadora ho komisaun organizadora atu esklarese ba públiku ba serimónia ne’e hodi bele hatene,” deputadu bankada fretilin ne’e levanta iha plenária parlamentu nasionál, tersa ne’e.
nia hateten, se komisaun organizadora mak la fó konvite entaun ida-ne’e sala bo’ot ida no presiza investiga tanbasá la fó ba lidér nasionál atu partisipa iha serimónia investidura prezidente repúblika períodu 2022-2027 iha tasi-tolu, dili.
“lidér nasionál boot hanesan xanana mak ita la konvida nia ba akompaña hosi liur de’it, ida-ne’e halo moe estadu no veteranu sira-nia oin. ha’u husu komisaun organizadora tenke esplika responsabilidade ida-ne’e,” nia dehan.
nune’e mós, deputadu partidu demokrátiku (pd), adriano do nacimento, lamenta lidér nasionál xanana gusmão ne’ebé la hetan konvite mak dala ruma nia ba tuir serimónia pose ne’e iha li’ur de’it.
nia hateten, preokupasaun seluk mós hato’o hosi eis primeiru-ministru, estanislau aleixo da silva iha nia rede sosiál (facebook).
“preokupasaun seluk mós hanesan eis primeiru-ministru, estanislau aleixo da silva nia hakerek iha nia facebook dehan buletin ne’ebé ha’u bele sosa tuir serimónia ne’e. hanoin ida-ne’e ladún di’ak tanba nia hanesan eis primeiru-ministru no lidér ida mós ita hotu hatene. nune’e, governu aban-bainrua bele haree didi’ak ida-ne’e fó konvite. se sira la mai kestaun seluk, tan ne’e presiza dignifika ita-nia veteranu no lidér sira,” nia hateten.
ba preokupasaun ne’e, governu liuhosi sekretáriu estadu komunikasaun sosiál (sekoms), mericio juvinal akara, hateten komisaun organizadora hato’o hotu konvite ba lidér nasionál no eis titulár órgaun soberania sira inklui ba xanana gusmão no eis primeiru-ministru, estanislau aleixo.
“ha’u foin iha komunikasaun ho komisaun organizadora liuhosi vise ministru estatál hateten, komisaun organizadora fó hotu ba líder nasionál xanana gusmão no eis primeiru-ministru, estanislau aleixo da silva,” nia dehan.
autoridade munisipál fó alternativa fatin bainhira atu realiza kampaña iha munisípiu viqueque ba eleisaun prezidensiál 2022 segunda volta, ne’ebé labele besik no perturba atividade iha eskola no igreja.
kampaña ba eleisaun primeira volta ne’ebé realiza durante semana rua iha viqueque iha kampu futeból beloi ne’ebé besik eskola ensinu báziku filiál (ebf) 01 no kampu futeból viqueque villa besik eskola sekundáriu santo estevão no igreja imaculada.
“ita sei presiza fatin própriu ruma hodi prepara kampaña polítika sira, atu labele pertuba eskola sira. alternativa seluk maka ba kampu aviasaun naheboruk ne’ebé dook hosi eskola, ita buka fatin seluk mós labele tanba agora daudaun besik tempu halo kampaña,” administradór munisípiu viqueque, januário soares ‘bolly’, hateten ba agência tatoli, iha ninia knaar fatin, sesta ne’e.
 cne rekoñese viqueque seidauk iha fatin própriu ba kampaña
tuir autoridade munisipál ne’e, kandidatu prezidente repúblika (pr) sira bele uza kampu aviasaun hodi hala’o kampaña tanba fatin ne’e livre hosi eskola sira iha munisípiu viqueque.
tuir januário soares, kampu futeból rua ne’ebé uza sai fatin kampaña ba kandidatura 16 antes ne’e difikulta prosesu aula prezensiál eskola.
“ha’u rekoñese durante kampaña prezidensiál iha munisípiu ne’e iha kampu rua hodi hala’o  kampaña eletorál, difikulta duni prosesu prezensiál tanba kampu rua ne’e besik liu áreadór eskola. maibé, ita haree rezultadu apuramentu, bainhira iha eleisaun segunda volta, kandidatu mais votadu na’in-rua mak atu avansa.  ha’u sente ladún perturba fali eskola sira tanba hela kandidatura rua maka halo kampaña eletorál,” nia akresenta.
bazeia ba atualizasaun dadus ikus hosi sekretariadu tékniku administrasaun eleitorál (stae) ba rezultadu eleisaun prezidensiál 2022 primeira ronda iha 19 marsu, kandidatura rua mais votadu mak hanesan josé ramos horta ho votu 301.481 (46,58%) no francisco guterres ‘lú olo’ ho votu 143.408 (22,16%), hosi totál votu válidu hamutuk 647.172 iha territóriu nasionál.
parlamentu nasionál (pn) liuhosi reuniaun plenária extraórdináriu, kinta ne’e, aprova proposta-lei númeru 40/v (4a) -grande opsaun planu ba 2023 iha diskusaun faze jeneralidade ho votu a-favór 36, kontra 15 no abstensaun lima (5).

 pn no governu hahú debate proposta lei grande opsaun planu 2023
“nune’e proposta lei grande opsaun planu 2023 aprova iha jeneralidade hodi kontinua ba iha diskusaun espesialidade,” prezidente parlamentu nasionál, aniceto longuinhos guterres lopes, deklara iha sala plenária parlamentu nasionál.
tuir relatóriu komisaun c trata asuntu finansa públika  no komisaun espesializada sira ho  nia rekomendasaun ba governu katak, liuhosi  lei enkuadramentu orsamentu prevee definisaun montante totál despeza kada títulu orsamentál proposta hosi governu iha proposta orsamentu define iha jornada orsamentál, atu iha aprezentasaun tuir mai indika informasaun adisionál grande opsaun planu (gop) verba ida-ne’ebé mak pretende aloka, no kada medida estratéjika aprezenta, ho forma parlamentu nasionál bele aferir orsamentál kada tinan.
no, próximo ano iha eventualidade medida aprezenta ho aumenta despeza ho reperkusaun iha tinan subsekente, aprezenta ba parlamentu nasionál indikasaun impaktu finanseiru ba tinan refere no tinan subsekente. 
ministru finansa, rui augosto gomes, hateten ho publikasaun lei enkuadramentu orsamentál prosesu osamentu anuál muda ba faze rua; primeira mak reforsa papél pn rasik liuhosi grande opsaun planu, no governu espera bainhira proposta lei oje to’o iha pn pratikamente 50% proposta lei oje aprovadu ne’ebé sei vinkula governu.
iha ambitu área estratéjika reforma, nia dehan, estadu hosi perspektiva grande opsaun planu reforma fiskál jestaun finansa públika prioridade tebes tanba presipistu orsamentál ne’ebé sei akontese iha tinan 2035, nune’e reforma importante sira iha atu responde no mellora administrasaun finanseira setór públiku,
reforma sira-ne’ebé akontese kontinuidade ba futuru ne’ebé viii governu konstitusionál halo no reforma sira la’o dadaun hela ho forma sira seidauk kompletu, tanba ne’e iha grande opsaun planu 2023 prevee ona konjuntu medida atu bele implementa iha tinan oin.
“ezemplu, ita kontinua inplmenta regulamentasaun lei enkuadramentu orsamentál foin lalais promulga, mellora implementasaun orsamentasaun por programa iha instituisaun públika no bainhira lei grande opsaun ne’e aprova atu halo mellora iha prosesu planeamentu no prosesu transparénsia sidadaun sira-nian,” nia hateten.
deputada fretilin, maria angelina rangel, hateten grande opsaun planu 2023 sai hanesan liña orientasaun ba orsamentu jerál estadu 2023.
deputadu pd, antónio da conceição ‘kalohan’, hateten proposta lei grande opsaun planu 2023 inisiativa ne’e di’ak no tenke hahú, nune’e bankada pd apresia inisiativa viii governu konstitusionál.
”apresia bele sai meiu ita hotu konsensu kuandu haree planu dezenvolvimentu nasaun nian, ida-ne’e mak momentu oportunu maske daudaun ita tama ba fin mandatu besik eleisaun parlamentár maibé  ita presiza mai ho dalan ida tanba lei ida-ne’e mai ho buat foun,” nia dehan.
tuir nia, bainhira haree lei grande opsaun medida sira-ne’e pratikamente lista atividade ne’ebé sei liga ho orsamentu jerál estadu ninian loos atu haree.
deputada cnrt, virginia ana belo, hateten atu enfrenta peripísiu orsamentál ka fundu mina-rai sei maran dalan ida mak liuhosi reforma fiskál, maibé alterasaun lei tributária talves nia la’ós fó persentajen boot ba iha reseita doméstika no sei la subtitiu fundu mina rai tomak.
“tanba, ita hatene ita-nia fundu mina-rai agora sai ameasadu. ha’u hakarak haree liu ba área balun agrikultura fiar katak tau medida sira barak ne’ebé di’ak maibé triste tebes tanba membru governu iha audiénsia la hatene atu justifika saida mak tuir loos nia planu no tama grande opsaun planu nian,” nia hateten.
tuir nia, laiha diferensa entre grande opsaun planu ho orsamentu jerál estadu aprova tinan-tinan programa ka medida sira prevee, ida-ne’e iha tiha ona ho tinan tolu la konsege ezekuta nune’e lahatene mandatu hela tinan ida bele ezekuta ka lae.
“ha’u fó ezemplu ida halo barajen iha komisaun d dehan imporante maibé iha grande opsaun planu laiha proposta ne’e la tau, nune’e se bele identifika to’o saida mak prioridade loloos halo iha tempu mezmu badak iha tinan 2023,” nia kestiona.
enkuantu, iha expozisaun motivu, lei númeru 2/2022, 10 fevereiru, enkuadramentu orsamentál jerál estadu no jestaun finanseira públika, altera profundamente prosesu orsamentál hodi prevee existénsia lei grande opsaun planu.
lei grande opsaun planu, konkretiza previzaun kontida iha alínea d) iha númeru 3 artigu 95 no alínea d) númeru 1 artigu 115 konstituisaun repúblika, ho objetivu aprova opsaun anuál no plurianuál entermu planeamentu ho impaktu iha orsamentu jerál estadu no programasaun orsamentál plurianuál.
ho kriasaun lei grande opsaun planu prevee, finalmente, ligasaun dirasaun entre prosesu planeamentu orsamentasaun por programa.
lei númeru 2/2022, 10 fevereiru, estabelese prosesu orsamentál faze daruak, faze primeiru sentrada lei grande opsaun planu, diskute fixa prinsipál medida exekuta iha ano orsamentál tuir mai, no segunda faze sentra iha lei orsamentu jerál estadu ne’ebé deskute fixa dotasaun hodi finansia medida ne’e, ida-ne’e permite define ho detallu medida konkreta implementa hosi governu, ne’ebé esensiál ba susesu orsamentasaun por programa. maibé, permite mós eleva kualidade debate parlamentár ho distinsaun klara entre diskusaun medida no diskusaun finansiamentu.
lei grande opsaun planu signifika reforsu substansial kompeténsia parlamentu nasionál ba prosesu orsamentál tuir termu konstituisaun kabe ba pn aprova orsamentu jerál estadu, hosi ne’e mós aprova ka reprova proposta lei aprezenta.
proposta lei grande opsaun planu ba 2023 define 28 rezultadu nasionál ne’ebé atu alkansa através medida 263 organizada iha área estratéjika 16, define hosi governu hanesan a) agrikultura, pekuária, peska no floresta, b) ekonomia no empregu, c) turizmu, d) dezenvolvimentu territoriál no habitasaun, e) ambiente, f) petróliu no minerál, g) eletrisidade no enerjia renovavel, h) konetividade nasionál, i) água no saneamentu, j) edukasaun no formasaun, k) saúde, l) inkluzaun no protesaun sosiál, m) kultura no patrimóniu, n) reforma estadu, o), defeza no seguransa nasionál, p) relasaun internasionál no polítika externa.
medida hirak ne’e anuál no plurianuál, ezekuta iha 2023, ho kontinuasaun iha kuatru ano subsekente.
konforme lei númeru 2/2022, 10 fevereiru, medida aprezenta bazea iha planu estratéjiku dezenvolvimentu ba 2011-2030, iha programa viii governu konstituisionál no planu médiu prazu no planu anuál ba servisu no entidade setór públiku administrativu, ho mós dokumentu polítiku no estratéjiku hosi governu, hanesan planu rekuperasaun ekonomika agostu 2020.
programasaun orsamentál plurianuál aprezenta iha anexu prezenta proposta estabelese limite despeza totál setór públiku administrativu, projesaun reseita setór públiku administrativu, limite despeza iha variós sub-sektór no limete dívida públika iha valór absoluta no persentuais produtu internu brutu ba 2023 no ba kuatru ano subsekente.
valór despeza globál setór públiku iha orsamentu jerál estadu (oje) ba 2023 define  ho montante $2,155,715.306.
nune’e governu aprezenta ba parlamentu nasionál, hosi alínea c) iha númeru 1 artigu 97 no alínea a) númeru 2 artigu 115 konstituisaun repúblika., purtantu objetu prezente diploma estabelse grande opsaun planu ba 2023.
proposta lei ne’e iha artigu hamutuk lima (5), hahú hosi nia expozisaun motivu, artigu 1 objetu, artigu 2 enkuadramentu, artigu 3 grande opsaun planu, artigu 4 programasaun orsamentál pluriannual no artigu 5 entrada iha vigór.
universidade da paz (unpaz) sei destaka estudante iha instituisaun públiku no privadu atu hala’o estájiu sosiál.
“ita-nia estájiu sosiál ba estudante sira ne’e sei hahú iha loron 25 maiu, durante fulan-ida. ita sei destaka estudante hamutuk 1.310 ba instituisaun sira,” reitór unpaz, adolmando soares amaral, informa ba agência tatoli, tersa ne’e.
 unpaz halo pagamentu inzensaun propina semestre par ba estudante 9.167
tuir reitór, estudante sira ne’ebé sei partisipa programa estájiu sosiál, ba hirak ne’ebé tama ona semestre hitu atu tama ona ba ualu, ne’ebé atividade ne’e rasik sei hala’o iha kapitál dili tanba haree ba situasaun la permite estudante sira hala’o viajen ba munisípiu sira.
maibé antes ne’e universidade privada ne’e haruka ona ninia estudante 1.000 resin hosi semestre lima atu tama ba neen hodi hala’o estájiu profisionál iha instituisaun públiku no privadu sira durante fulan-ida, ne’ebé daudaun termina ona no agora filafali ona ba universidade.
estudante unpaz ne’ebé hala’o ona estájiu no atu hala’o iha instituisaun públiku no privadu sira iha kapitál dili hamutuk 2.000 resin.
programa ne’e universidade realiza atu hasa’e abilidade estudante sira, nune’e baihira termina estudu bele iha ona esperiénsia.
sekretária estadu komunikasaun sosiál (sekoms), kinta (12/05) ne’e realiza formasaun lideransa iha aspeitu transformasaun konflitu iha meiu komunikasaun sosiál ba reprezentante grupu feto ba programa “empoderamentu no promove feto timor-leste iha meiu komunikasaun sosiál”.

reprezentante sekretáriu estadu komunikasaun sosiál, xefe gabinete sekoms osorio almeida hateten, programa ne’e hodi fó oportunidade ba feto potensiál sira atu dezenvolve kreatividade soru tais, ortikultura, atividade inovadora no kreatividade sira seluk, ne’ebe halao iha sala enkontru sekoms, palásiu governu, dili.
“sekoms mós prontu atu fahe esperiénsia ba grupu feto sira, hodi hasa’e liután kualidade tuir matadalan ne’ebé sekoms prepara ona,” osorio almeida hateten liuhosi komunikadu imprensa ne’ebé agência tatoli asesu, kinta ne’e.
xefe gabinete sekoms ne’e husu ba partisipante sira atu uza oportunidade ho di’ak hodi aprende no hatutan ba grupu seluk iha futuru.
formadór constantino brandão hateten, antes ne’e ekipa sekoms vizita ona fatin grupu sira iha munisípiu balun, ne’ebé foku liubá kreatividade produsaun materiál lokál aleinde suku roupa, soru tais, kuda modo no atividade sira seluk.
alende ne’e, liuhosi formasaun ne’e hodi garante sustentabilidade grupu feto potensiál sira-nia ba futuru.
sekoms realiza formasaun ne’e hahú hosi 12-13 fulan-maiu 2022 ba partisipante sira maihosi munisípiu lima (5) mak hanesan munisípiu dili, manatutu, ainaro, manufahi no covalima.
ministériu saúde (ms) relata, kazu detetadu foun pozitivu covid-19 na’in-ida, rekuperadu ida no kazu ativu 10.

“kazu detetadu foun pozitivu covid-19 na’in-ida, rekuperadu ida no kazu ativu 10 ne’ebe rejista iha loron 27 abril 2022,” hateten diretora jerál prestasaun saúde, odete da silva viegas  liuhosi nota komunikadu ne’ebé agência tatoli asesu ohin.
nune’e, hahú 21 marsu 2020 to’o 27 abril 2022  iha kumulativu kazu konfirmadu 22.862 no óbitu 130.
notísia relevante : ms koopera mídia divulga informasaun kona-bá programa vasinasaun covid-19
hosi horisehik mai ohin, laboratóriu nasionál saúde halo teste pcr 363, kompostu vijilánsia sentinela neen , rastreiu ba kontaku la iha, rastreiu aleatóriu tolu, viájen internasionál 354, follow up iha kuarentena laiha.
alende ne’e, totál teste pcr ne’ebé halo iha 26 abril 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 53,hanesan maubisse la iha,  maliana haat, viqueque la iha , suai 16, baucau la iha ermera la iha , raeoa la iha , hngv  34, lautém la iha, vera cruz la iha manufahi la iha.
populasaun elijível tinan 18 ba leten, ne’ebe simu ona vasina to’o iha loron 27 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak ,72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
notísia relevante : covid-19: kazu detetadu pozitivu laiha no ativu 16
iha loron  27 abríl  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu   baixa ho covid-19 la iha.
 ministra saúde, odete maria freitas belo, enkoraja parteira sira ne’ebé hala’o serbisu iha sentru saúde iha territóriu nasionál atu mellora atendimentu ho kualidade ba inan no oan hodi hamenus kazu mortalidade iha timor-leste.  
“ha’u husu ba parteira sira iha timor-leste tomak atu serbisu ho di’ak, nune’e fó atendimentu ba inan no oan sira ho masimu liután hodi redus mortalidade inan no oan,” ministra saúde ne’e iha sentru kovensaun dili (ccd), kinta ne’e.
  kazu mortalidade inan no labarik kontinua aas iha tl
reprezentante organizasaun mundiál saúde (oms) iha timor-leste, arvind mathur no ministra saúde, odete maria freitas belo, halo lansamentu ba dokumentu trantornu ipertensaun ina isin-rua. iha salaun sentru konvensaun dili, kinta (05/05). francisco sony
governante ne’e hato’o kestaun ne’e iha ámbitu komemorasaun loron internasionál parteira mundiál tinan 100 ne’ebé realiza hosi ministériu saúde liuhosi asosiasaun parteira iha timor-leste (aptl) no universiade nasionál timor-leste.
biban ne’e, ministra saúde enkoraja estudante kandidatu parteira sira atu estuda materia no atu estuda mós parteira seniór sira-nia atetude, nune’e ida ne’ebé mak di’ak bele la’o tuir no ida ne’ebé mak la-di’ak tau ba kotuk.
“ha’u enkoraza ita-boot sira atu estuda, labele hanoin parteira maibé estuda atu bele sai ema profisionál. estuda la’os atu matenek de’it no dekor de’it maibé estuda mós oinsá atu simu ema. tanba hosi oan sira ne’ebé mak moris no dalaruma ita hatete katak ita-nia númeru labarik sira moris iha timor mós aas,” governante ne’e enkoraja.
nune’e, ministra saúde mós nu’udar profisionál saúde kongratula ba parteira sira hotu iha timor-leste ne’ebé festeza hodi selebra loron internasionál parteira ba tinan 100.
prezidente asosiasaun parteira timor-leste (aptl), lidia gomes. francisco sony
iha biban hanesan, prezidente asosiasaun parteira iha timor leste (aptl), ligia gomes, informa parteira sira ne’ebé durante hala’o servisu iha fasilidade saúde iha territóriu nasionál hanesan hngv hamutuk 822.
estrátejia ministériu saúde too iha 2030 katak sei koloka parteira na’in-rua, enfermeiru na’in-rua, médiku ida no tékniku aliadu sira ba iha suku hodi atendimentu ba komunidade sira iha área refere.
“dezafiu sira ne’e koloka parteira la tuir sira-nia munisípiu, maibé ba fali munisípiu seluk no tratamentu la dignu no seguransa ne’ebé la seguru ba parteira sira. tanba parteira sira mesak feto de’it entaun seguransa importante loos ba sira atu fó atendimentu ba inan no oan iha área remota,” nia afirma.
tuir sensus 2016 katak mortalidade inan no oan 550 /100 mil, liuliu inan sira ne’ebé mak mate tanba isin rua agora tun ona ba 218/100 mil signifika redús.
“maske, iha reduasaun, maibé kompara ho nasaun iha asia pasifika ne’e sei aas. nune’e presiza investe makas atu parteira sira bele iha kualidade atendimentu ba inan no oan liuliu tuir  formasaun másimu hodi eleva  sira-nia  kapasidade ne’ebé mak di’ak liután,” nia akresenta.
entretantu, reprezentante   organizasaun mundiál saúde (oms), arvind mathur, informa ohin loron kuaze instituisaun saúde hotu hosi ospitál ba postu saúde sira iha ona parteira atu fó atendimentu saúde ba inan no labarik sira.
  kazu mortalidade inan no oan iha hngv menus
kandidatu prezidente repúblika periodu 2022-2027 ho númeru sorteiu rua (2), francisco guterres lú olo, promete bainhira reeleitu sai prezidente repúblika sei ko’alia ho governu hodi harii ka kria sede no jináziu ba arte marsiál ho rituál sira-ne’ebé eziste iha timor-leste.

 xefe suku talitu husu pr foun koopera ho governu halo ukl ba povu
“kandidatu lú olo nia kompromisu tinan lima mai hakarak hatutan tan liu hosi proposta sekretáriu jerál partidu fretilin nian ne’ebé hato’o ona iha primeiru kampaña iha munisípiu ermera  katak arte marsiál sei reativa no fó sede ka jináziu ida-ida kada arte marsial nune’e sira labele  hodi halo gradusaun hakat ba rai seluk,” koordenadór kampaña kandidatu prezidente repúblika, josé  manuel  ‘nakfilak’, hateten bainhira akompaña kandidatu lú olo hodi hala’o kampaña ho tipu diálogu ho apoiante no simpatizante iha salaun gedung timor klaran aileu vila, tersa ne’e.
lú olo hanesan atuál prezidente repúblika durante mandatu sempre tau atensaun ba joven sira hanesan futuru nasaun hodi buka diálogu liuhosi atividade oioin no ikus liu reativa hikas arte masiál no rituál iha timor-leste.
apoiante partisipa iha kampaña kandidatu prezidente repúblika francisco guterres lú olo hala’o kampaña ho tipu diálogu ho apoiante no simpatizante iha salaun gedung timor klaran aileu vila, tersa (05/04) ne’e. anito soares.
kandidatu mós hato’o ona kompromisu polítiku ligadu ho funsionáriu públiku ne’ebé kada tinan iha fulan dezembru sempre hetan saláriu desimu terseiru maibé povu kiik la hetan, nune’e hanoin oinsá tempu ona bainhira reelitu mak sei ko’alia ho governu atu bele atribui mós família uma kain ida-idak atu bele simu mós osan montante $200 kada tinan iha fulan-dezembru.
“ita hotu hatene lú olo nia promote de’it maibé konsonansia programa tomak estadu no governu ne’ebé iha no saida mak nia hateten sei reliaza, nune’e iha eleisaun fó votu hodi sai tan prezidente repúblika mandatu daruak atu bele realiza kompromisu hirak ne’e,” nakfilak dehan.
nia hateten, lú olo hatudu ona kualidade iha nia mandatu hodi hadomi loos povu ida-ne’e no hakruuk de’it ba konstituisaun hodi hala’o knar la interfere órgaun seluk, maibé hatene halo interdepedensia atu bele fó solusaun ba problema sosiál, ekonómia, polítika no seluk tán ba povu.
lú olo nia diferensa atu loké nia an ba povu tomak hodi rona iha kada kinta-feira halo diálogu ka enkontru ho primeiru-ministru hodi atentu implementasaun programa governu ne’ebé iha ba moris di’ak povu nian.
“kandidatu iha pasadu naruk tinan 20 nia jornada hanesan mós partisipa iha elaborasaun konstituisaun rdtl no aprova, no nu’udar prezidente asembleia konstituiente nune’e merese kandidata an fila-fali hodi manán iha segunda volta hodi sai xefe estadu,” nia hateten.
lú olo mós marka diferensa ida-ne’e ho kandidatu seluk labele hetan hanesan nia iha mandatu tomak termina ho pasiénsia, haraik an hatudu oinsá sai prezidente di’ak garante estabilidade no pás hamutuk ho órgaun soberania seluk hodi realiza mehi asuawain sira-nian.
nune’e, nia kontinua kandidata an atu bele sai prezidente repúblika hamutuk ho governu tomak atu la’o nafatin ba oin hodi fó solusaun ba rai timor-leste nia problema, tanba mezmu restaura ona indepedensia dala 20-resin maibé povu barak sei moris ki’ak.
sekretáriu jerál partidu congresso nacional reconstrução timorense (cnrt), francisco kalbuady lay, apela ba militante no apoiante atu mantein dixiplina hodi kria pás no estabilidade iha kampaña eleitorál ho tipu komisu iha segundu volta ne’ebé sei hala’o iha tasi-tolu, tersa (12/04) aban.

 ramos horta no governu sei dezenvolve ekonomia interligada iha munisípiu tolu  
kordenadór kampana kandidatu prezidente repúblika períodu 2022-2027 jo’e ramos horta, francisco kalbuadi ho nia ekipa halo konferensia impresa iha bairru dos glillos, segunda (11/4/). antonio dasiparu.
“aban kampaña ikus kandidatu prezidente repúblika, josé ramos horta, iha tasi-tolu tuku 14h00 to’o 18h00. nune’e, ha’u husu militante, apoiante, movimentu hotu, no partidu seluk hanesan pd atu kria pás. husu, atu iha mobilizasaun durante kampaña atu respeita sinál tánzitu ka lei kódigu, labele monu ba provokasaun hodi hamosu disturbu ne’ebé bele prezudika estabilidade iha kapitál dili,” kalbuady hateten liuhosi konferénsia imprensa ba jornalista sira iha sede cnrt, bairru dos grilhos, segunda ne’e.
tuir nia, mobilizasaun militante no apoiante sei mobiliza hosi kada postu administrativu sira, nun’e husu militante no apoiante sira hotu atu kria ambiente dixiplina, respeita malu no kria pás durante halaó kampaña to’o ramata.
sekretáriu jerál partidu ne’e agradese ba parte hotu nia apoiu durante períodu kampaña segunda volta, ne’ebé hahú halo abertura iha raeoa to’o munisípiu lautém ne’ebé la’o ho dame.
nia apela mós ba militante no apoiante hotu atu iha loron 19 abríl ne’e atu ezerse nafatin direitu ba vota hodi hili kandidatu prezidente repúblika períodu 2022-2027 ho númeru sorteiu dahuluk, josé ramos horta.
 pdrt apoiu ramos horta ba eleisaun segunda volta
ministériu edukasaun juventude no desportu (mejd) liuhosi diresaun nasionál edukasaun ensinu pre-eskolár, segunda ne’e, halo sosializasaun kona-ba regra matríkula pre-eskolár ba profesór iha munisípiu viqueque.
tuir vise-ministru edukasaun juventude no desportu, antónio guterres, ministériu introdús kestaun ne’e tanba hola parte ba planu estratéjiku nasionál tinan 2011 to’o 2030.
“ita hatene katak pre-eskolár nu’udar edukasaun fundamentál bázika tebes no hanesan edukasaun família ne’ebé importante sai mós alternativa atu ajuda ita-nia oan sira iha koñesimentu ba prosesu estudu molok tama ensinu báziku,” vise-ministru relata ba agência tatoli iha salaun servisu edukasaun munisípiu viqueque.
 mejd lansa regra matríkula pre-eskolár iha raifun
maski nune’e,  mejd nota katak taxa matríkula pre-eskolár kada tinan iha nível nasionál menus no distánsia dook hosi suku bá eskola.
nune’e, vise-ministru husu inan-aman sira iha iha territóriu laran tomak atu lori oan sira asesu ba pre-eskolár.
“labele eskola direta ba ensinu báziku, ne’e ha’u hanoin ita  formasaun báziku ladun fundamentu. ba futuru mejd sei kolabora hamutuk munisípiu hodi establese eskola pre-eskolár ba suku sira ne’ebé seidauk estabelese,” nia akresenta.
pre-eskolár iha nível nasionál hamutuk 558, iha suku estabelese ona 239 no suku 213 maka seidauk estabelese.
enkuantu, iha munisípiu viqueque estabelese ona pre-eskolár 27, iha suku sia maka seidauk estabelese.
biban ne’e, adiministradór munisípiu viqueque, januário soares ‘bolly’, konsidera  manorin ba pre-eskolár hanesan ema espesiál tanba ema toman maka bele hanorin oan ho idade kiik.
“ha’u hanoin manorin sira hosi pre-eskolár ne’e espesiál tanba ema ne’ebé profisionál maka bele hanorin ita-oan sira ho idade kiik, ema la tomak labele hanorin tanba difirente ho ensinu báziku sira. dala barak ita haree profesór pre-eskolár feto maka barak, nune’e oan sira hahú pre-eskolár maka tama ensinu báziku sei la’o di’ak,” nia realsa.
atividade sosializasaun matríkula ne’e hahú iha eskola pre-eskolár halibur viqueque vila, ne’ebé hetan partisipasaun hosi administradór munisípiu viqueque, januário soares ‘bolly’ inklui profesór sira hosi pre-eskolár halibur.
parlamentu nasionál (pn), sesta ne’e, liuhosi sesaun solene komemora tinan 20 ba ezisténsia konstituisaun repúblika demokrátika timor-leste (rdtl) iha nia entrada vigór.

 pr lú olo husu pn identifika lakuna iha konstituisaun halo revizaun
“ha’u deklara sesaun solene ba komemorasaun tinan 20 konstituisaun repúblika demokrátika timor-leste no parabeniza povu tomak,” prezidente parlamentu nasionál, aniceto longuinhos guterres lopes, deklara iha sala plenária parlamentu nasionál.
restaurasaun independénsia 20 maiu 2002, momentu ne’e konstituisaun tama iha vigór no realizasaun sesaun inaugurasaun primeiru parlamentu nasionál ho estadu ne’ebé independente no demokrátiku, no luta ba libertasaun durante tinan 24 ho esperansa liña futuru konjuga esforsu hotu ba progresu dezenvolvimentu nasaun.
konstituisaun repúblika demokrátika timor-leste, obra magna asembleia konstituiente no manifesta dedikasaun pilár fundamentu estadu direitu demokrátiku.
“konstituisaun koroláriu ita-nia indepedénsia, manifesta kompromisu forte iha edifikasaun ordenamentu polítiku, jurídiku no instituisionál aliserse iha prinsípiu estadu direitu demokrátiku no diginidade umana. no, konsagra valór fundamentál hosi timor-oan iha luta ba libertasaun tinan 24 hodi sosiedade justa, pasífika, prósperu, solidáriu no fraternal,” nia hateten.
tuir nia, evolusaun polítika, sosiál no ekonomia iha tinan 20 ejize arbitrar diferensa maibé mantein sempre hanesan matrix referensiál prinsípiu fundamentál primadu konstituisaun no lei konduta estadu.
“ita hatene tinan 20 ho dezafiu oioin iha prosesu dalan konstrusaun estadu hodi aprende ho difikuldade no dúvida maibé rezilénsia tebes ho espíritu sakrifísiu luta ba nasaun ida indepedente,” aniceto guterres dehan.
prezidente parlamentu nasionál ne’e hateten, konstituisaun la’ós ho vista apenas iha domíniu teóriku normativu, bele mós konstitui guia ida ba rezolusaun dezafiu boot iha área polítiku, sosiál, ekonomia no konsolidasaun instituisaun demokrátika no dezenvolvimentu nasionál ho mós dezafiu globál diariamente hasoru ne’ebé ejize kriasaun solusaun adekuadu no promotor koezaun sosiál ne’ebé forsa iha kuadru lei fundamentál, nune’e demokrásia no dezenvolvimentu konstrui hosi loron ba loron.
iha loron tolu liubá parlamentu nasionál realiza semináriu iha okaziaun tinan 20 ezisténsia konstituisaun ho objetivu debate prinsípiu regula no sistema ne’ebé konklui katak konstituisaun bele mantein hanesan forsa sintese polítika ekilibradu podér estadu.
“debate konstituisaun iha sosiedade timor-oan revela ho forma salutar hanesan ita hatene konstrui ita-nia demokrásia no kompromisu forte ba timorense ho sistema demokrátiku,” nia hateten.
kompromisu timor-oan nian ho demokrásia reprezenta mós kompromisu ho prinsípiu no valór fundamentál, karatér universál no esénsia ba umanidade.
ho sentidu ne’e, parlamentu nasionál iha loron hirak liubá mós aprova ona rezolusaun kona-ba pás mundiál, fraternidade umana no koesisténsia komun, konsidera dokumentu kona-ba fraternidade umana pás mundiál ne’ebé promove hosi santidade papa francico no grande imã de al-azhar, ahmad al tayyeb, iha abu dabhi, fevereiru 2019.
iha fatin hanesan, prezidente repúblika portugál, marcelo rebelo de sousa, louva timor-leste durante tinan 20 nu’udar estadu soberanu ne’ebé sempre promove ba pás universál ho respeitu diferensa ideia no relijiaun.
“liafuan ne’ebé papa francisco hato’o ba timor-leste, mundu aprende ho povu timorense ne’ebé ho vontade koletiva nasaun espresaun polítika iha kuadru respeitu direitu internasionál no regra konviviensia pasífika, no mundu aprende ho povu timor-leste iha pajina istória ho ideal pás, diálogu, fraternidade, solidariedade, koezaun no kompromisu,” nia dehan.
entertantu, serimónia sesaun komemorasaun tinan 20 konstituisaun ne’e partisipa hosi prezidente repúblika josé ramos horta, primeiru-ministru taur matan ruak, prezidente tribunál rekursu deolindo dos santos, prezidente repúblika portugál, marcelo rebelo de sousa, enviadu espesiál, embaixadór, korpu diplomátiku hosi nasaun amigu no sira seluk.
 polítiku-na’in presiza refleta konstituisaun define objetivu estadu lori povu moris di’ak
diretora jerál prestasaun saúde hosi ministériu saúde (ms), odete da silva viegas informa, bee sai prioridade dahuluk ba ema nia moris. maibé, bee la sufisiente sei fó  impkatu  hodi hamosu  moras  oin-oin ba ema hotu.

diretora jerál, odete da silva viegas hateten liafuan ne’e  ba jornalista sira bainhira remata  worshop avaliasaun  un-global  analiza no asesmentu ba  bee no saneamentu ne’ebe halao iha salaun ministériu saúde,palasiu sinzas, caicoli ohin.
“husi enkontru ne’ebé mak  ms hamutuk organizasaun mundiál saúde (oms) ho autoridade nasionál agua no saneamentu  (anas.ip) hala’o  hodi halo analiza global ba bee no saneamentu. assuntu ne’e prioridade tebes ba ema hotu nia moris tanba bainhira bee la sufisiente fo  impkatu  bele hamosu moras hanesan diarea no mortalidade ba maluk sira ho idade avansadu,” diretora ne’e dehan.
nia dehan, enkontru ida ne’e  diak tebes  tanba ms komesa kopera ho ministériu relevante hodi  fornese  bee  bazeia ba  peskiza hodi  fó impaktu diak  ba programa liu-liu  ba ministériu saúde liu husi  departamentu  saúde ambiental ne’ebé  nia papel  hodi haree bee no saneamentu ba ema nia moris.
“ita hein katak  empresa anas.ip  ne’ebé mak hamrik  hanesan instituto autonomu regulador bele haree liu ba kualidade bee. tanba, prioridade dahuluk mak bee. bainhira bee mak la iha sei fo impkatu   hodi hamosu  fali moras ba ema,” nia informa.
nia esplika, enkontru  ne’e atu reforsa  liu tan servisu saúde ambientál  ms nian atu haree saneamentu iha munisípiu hotu, liu-liu ba uma kain sira ne’ebé mak halo ona levantamentu. tanba, bee importante ba ema no  governu tenki haree nafatin. tanba, populasaun barak sei halerik nafatin ba bee iha  área remotas tantu iha dili. ho ida ne’e,  anas.ip nia presenza  bele resolve problema sira ne’e iha tempu oin mai.
iha fatin hanesan  prezidente  anas.ip, domingos pinto hateten, enkontru ne’ebé halao ho ministériu saúde hodi  koalia kona-ba setór bee no saneamentu liu-liu ba komunidade sira ne’ebé konsumu bee tenke ho kualidade.
“iha enkontru ne’e ms no oms  iha ona planu atu servisu hamutuk ho anas.ip atu haree saida mak importante  hodi halo kona-ba bee no saneamentu nian iha tempu tuir mai,” domingos pinto akresenta.
parlamentu nasionál (pn), kinta ne’e, sei hahú diskute proposta-lei númeru númeru 40/v(4a) kona-ba grande opsaun planu ba 2023 iha faze jeneralidade.

 pn hahú audiensia públika ba proposta-lei grande opsaun planu 2023
tuir ajenda ne’ebé tatoli asesu hosi pn, iha tuku 09h00 sei iha reuniaun plenária extraordináriu ho ajenda períodu orden do dia sei halo diskusaun no votasaun iha jeneralidade ba proposta lei númeru 40/v(4a)-grande opsaun planu ba 2023.
maibé, tuir informasaun hosi pn katak diskusaun ne’e labele hala’o iha oras ne’ebé determina ona hodi adia fila ba tuku 14h00 loron-manas tanba sei iha alterasaun balun ba relatóriu hosi komisaun.
diskusaun ne’e sei lidera hosi prezidente parlamentu nasionál, aniceto longuinhos guterres lopes, no parte governu hetan partisipa mós hosi primeiru-ministru, taur matan ruak, ne’ebé akompaña mós hosi membru viii governu konstituisionál.
pn liuhosi komisaun c ne’ebé trata asuntu finansa públika ne’ebé lideradu prezidente komisaun, deputada maria angélica rangel, antes ne’e hala’o ona audiénsia públika ho governu reprezenta hosi ministru finansa, rui augusto gomes, no ministéiru sira seluk hodi rona governu ba inisia proposta-lei grande opsaun planu ba 2023.
enkuantu, exposizaun motivu lei númeru 2/2022, 10 fevereiru, enkuadramentu orsamentál jerál estadu no jestaun finanseira públika, altera profundamente prosesu orsamentál, hodi prevee existénsia lei grande opsaun planu.
lei grande opsaun planu konkretiza previzaun kontida iha alínea d) iha númeru 3 artigu 95 no alínea d) númeru 1 artigu 115 konstituisaun repúblika, ho objetivu aprova opsaun anuál no plurianuál entermu planeamentu ho impaktu iha orsamentu jerál estadu no programasaun orsamentál plurianuál.
ho kriasaun lei grande opsaun planu prevee, finalmente, ligasaun dirasaun entre prosesu planeamentu orsamentasaun por programa.
lei númeru 2/2022, 10 fevereiru, estabelese prosesu orsamentál faze daruak, faze primeiru sentrada lei grande opsaun planu, diskute fixa prinsipál medida exekuta iha ano orsamentál tuir mai, no segundu faze sentra iha lei orsamentu jerál estadu ne’ebé diskute fixa dotasaun hodi finansia medida ne’e, ida ne’e permite define ho detalla medida konkreta implementa hosi governu, ne’ebé esensiál ba susesu orsamentasaun por programa, maibé permite mós eleva kualidade debate parlamentár, ho distinsaun klara entre diskusaun medida no diskusaun finansiamentu.
lei grande opsaun planu signifika reforsu substansial kompeténsia parlamentu nasionál ba prosesu orsamentál tuir termu konstituisaun kabe ba pn aprova orsamentu jerál estadu, hosi ne’e mós aprova ka reprova proposta-lei aprezenta.
proposta-lei grande opsaun planu ba 2023 define 28 rezultadu nasionál ne’ebé atu alkansa através medida 263 organizada iha área estratéjika 16, define hosi governu hanesan a) agrikultura, pekuária, peska no floresta, b) ekonomia no empregu, c) turizmu, d) dezenvolvimentu territorial no habitasaun, e) ambiente, f) petróliu no mineral, g) eletrisidade no enerjia renovavel, h) konetividade nasionál, i) água no saneamentu, j) edukasaun no formasaun, k) saúde, l) inkluzaun no protesaun sosiál, m) kultura no patrimóniu, n) reforma estadu, o), defeza no seguransa nasionál, p) relasaun internasionál no polítika externa.
medida hirak ne’e anu’al no plurianuál, ezekuta iha 2023, ho kontinuasaun iha kuatru ano subsekente.
konforme lei númeru 2/2022, 10 fevereiru, medida aprezenta bazea iha planu estratéjiku dezenvolvimentu ba 2011-2030, iha programa viii governu konstituisionál no planu médiu prazu no planu anuál ba servisu no entidade setór públiku administrativu, ho mós dokumentu polítiku no estratéjiku hosi governu, hanesan planu rekuperasaun ekonomika agostu 2020.
programasaun orsamentál plurianuál aprezenta iha anexu prezenta proposta estabelese limete despeza totál setór públiku administrativu, projesaun reseita setór públiku administrativu, limete despeza iha variós sub-setór no limete dívida públika iha valór absoluta no persentuál produtu internu brutu ba 2023 no ba kuatru ano subsekente.
valór despeza globál setór públiku iha orsamentu jerál estadu (oje) ba 2023 define  ho montante $2,.155,715.306.
nune’e, governu aprezenta ba parlamentu nasionál, hosi alínea c) iha númeru 1 artigu 97 no alínea a) númeru 2 artigu 115 konstituisaun repúblika.
proposta-lei ne’e iha artigu hamutuk lima (5),  hahú hosi nia expozisaun motivu, artigu 1 kona-ba objetu, artigu 2 kona-ba enkuadramentu, artigu 3 kona-ba grande opsaun planu, artigu 4 kona-ba programasaun orsamentál pluriannual no artigu 5 kona-ba entrada iha vigór.
 pn baixa proposta-lei grande opsaun planu 2023 ba komisaun c
sekretáriu estadu kooperativa (sekoop), elizário ferreira, semana ne’e, fó pose ba estrutura kooperativa kréditu uniaun tolu no kooperativa multi-setorál hamutuk rua, iha salaun timor rai klaran, postu administrativu aileu vila, munisípiu aileu.
“ha’u husu ba kooperativa foun lima ne’ebé foin estabelese atu evita dependénsia maka’as hosi ajudu li’ur, maibé apreende hamriik mesak ho ain rasik hodi nune’e bele iha sustentabilidade ba futuru, no mós kooperativa sira tenki iha interdependénsia ba malu, katak kooperativa sira tenki iha estudu komparativu ba kooperativa sira seluk,” governante ne’e hateten hanesan agência tatoli sita, kinta ne’e.
 sekoop-bctl fasilita formasaun literasia finanseira ba formandór kooperativa
serimónia pose ne’e akompaña mós hosi country director plan international, dellyana ximenes, sekretáriu munisípiu aileu no segundu komandante polísia nasionál timor-leste (pntl) munisípiu aileu.
antes ne’e plan international harii grupu hamutuk 15 iha aileu durante tinan barak nia laran hodi halo akompañamentu, maibé iha tinan kotuk grupu hirak ne’e iha inisiativa rasik hato’o pedidu ba parte sekoop hodi fasilita formasaun bázika ba sira hodi nakfilak-an sai kooperativa tuir regulamentu ne’ebé maka iha.
“ha’u agradese ba plan international ne’ebé durante ne’e forma ona ita-nia komunidade no juventude sira iha tempu naruk nia-laran, parte sekoop kontinua asegura kooperativa hirak ne’e atubele iha ninia sustentabilidade hodi fó moris ba vida ekonomia no membru sira iha rai laran,” nia akresenta.
sekretáriu estadu dehan, ba oin sekoop sei fasilita formasaun no akompañamentu ba kooperativa hirak ne’e to’o hamriik mesak.
iha biban hanesan, country director plan internasionál, dellyana ximenes, husu ba grupu hirak ne’ebé mak nakfila-an sai ona kooperativa, hodi nafatin hatudu unidade no valoriza malu maski hasoru problema kiik-oan sira, hodi nune’e kooperativa ne’e labele mate iha dalan klaran.
kooperativa sira ne’ebé simu pose mak hanesan kréditu uniaun tane no haburas komunidade rural (cu thakura), kooperativa kréditu uniaun hamutuk haforsa susesu ba futuru (cu hahasufu), kooperativa kréditu uniaun hamutuk reforsa ekonomia rural (cu hrer), kooperativa multi-setoriál juventude haburas agrikultura munisípiu aileu (jhama), no kooperativa multi-setoriál hametin komunidade rurál (hkr).
kandidatu prezidente repúblika (pr) hosi partidu congresso nacional de reconstrução de timor (cnrt) períodu 2022-2027, ho númeru sorteiu 01, josé ramos horta, segunda ne’e, la konsege realiza kampaña prezidensiál segunda volta, ho tipu diálogu ho komunidade iha munisípiu aileu.

“tuir loloos atu halo mini-komísiu iha aileu, maibé tanba komisaun organizadora iha munisípiu hanoin katak la presiza halo komísiu no halo de’it iha postu administrativu sira, tanba ne’e maka altera filafali programa ida-ne’e no informa ba komisaun nasionál eleisaun (cne, sigla portugés), hafoin aprova maka halo fali,” portavós ekipa susesu, dionísio da costa babo soares, hateten liuhosi konferénsia imprensa, iha sede kandidatura, hudi-laran segunda ne’e.
 horta promete komunika ho parseiru internasionál kria empregu ba joven
tuir ajenda hosi cne, kampaña prezidensiál segunda volta ba loron datoluk iha segunda ne’e, kandidatu pr ramos horta sei realiza iha kampu futeból/salaun rai-klaran, munisípiu aileu, hahú tuku 08:30 to’o 17:30.
enkuantu loron tuir mai ramos horta sei realiza kampaña ho tipu diálogu ho komunidade iha eis merkadu, postu administrativu manatuto, munisípiu manatuto.
parlamentu nasionál (pn), tersa ne’e, liuhosi reuniaun plenária aprova rezolusaun parlamentu nasionál númeru 13/v(4a)-akordu kona-ba servisu aéreu entre repúblika demokrátika timor-leste ho emiradu árabe unidu.

 timor-leste no emiradu árabe unidu sei estabelese akordu servisu aéreu
“rezultadu votasaun a-favór 49, kontra no abstensaun 0, nune’e aprovadu no ita ratifika ona akordu ne’e,” prezidente parlamentu nasionál, aniceto longuinhos guterres lopes, fó sai iha sala plenária.
ministru interinu transporte no telekomunikasaun (mtk) no atuál ministru obra públika (mop), abel pires, hateten akordu ida-ne’e sai importante tebes ba timor-leste asesu iha mundu.
“ho akordu ne’e agora ita mós asesu ba sira no sira mós asesu mai ita, entaun iha oportunidade ne’e timor-leste mak sei manán barakliu espasu benefisu ligasaun diretamente ho árabe sira iha aviaun ida bolu emirete ne’e servi nasaun barak. nune’e se ligasaun direta mai timor, ita-nia vizitante hosi nasaun sira bele mai liuhosi ne’e tanba odamatan iha ona,” nia dehan. 
iha oportunidade ida-ne’e mós, nia dehan, empreza nasionál sira-ne’ebé iha interrese bele asesu mós ba merkadu.
“emiradu árabe hanesan nasaun ida-ne’ebé importante iha mundu. tan ne’e akordu ne’e sai mós parte ida setór turizmu xavi, fó importante servisu aéro ninian,” nia hateten. 
tan ne’e, governu agora esforsu hadi’a aeroportu internasionál nicolau lobato ho apoiu hosi governu japaun no hein katak tinan ne’e bele hadi’a ona.
enkuantu, ho aprovasaun rezolusaun ne’e parte ministru transporte nó telekomunikasaun (mtk) sei ba qatar atu selebra akordu refere.
nune’e, ministru abel pires, lori governu nia naran agadese ba parlamentu nasionál bele aprova ona rezolusaun ne’e.
iha fatin hanesan, deputadu plp, francisco de vasconcelos, konsidera ho akordu ne’e vantajen boot oinsá iha ligasaun di’ak no besik, tanba nasaun emiradu árabe dezenvolvidu tebes iha área hotu-hotu mk aviasaun ninian.
ministériu edukasaun juventude no desportu (mejd) no instituto camões, sesta ne’e, realiza serimónia abertura ofisiál kursu formasaun lian portugés nível a2 ba profesór iha nível ensinu hotu iha ámbitu projetu pro-portugés.
superintendente edukasaun munisípiu ainaro, celestino de jesus antónio, hateten, kursu ne’e sei hahú iha loron 03 maiu 2022.
“ita iha profesór hamutuk 100 maka sei frekuenta kursu lian portugés durante tinan-ida. profesór sira  mai hosi postu administrativu haat, ne’ebé kada postu sei delega profesór hamutuk 25,” superintendente edukasaun munisipál informa iha salaun eis kodim ainaro.     
nune’e, celestino de jesus, konsidera kursu portugés ne’e importante tebes ba profesór sira atu hasa’e koñesimentu ida-idak iha lian portugés hodi bele hadi’a liután kualidade edukasaun iha timor-leste.
“antes ne’e profesór sira frekuenta ona kursu nível a1, maibé programa ne’e paradu tanba situasaun covid-19, maibé governu liuhosi ministériu edukasaun juventude no desportu tinan ne’e reativa filafali formasaun ne’e tuir akordu kooperasaun ne’ebé maka halo ona ho governu portugal iha tinan tinan hirak liubá,” nia akresenta. 
 profesór tolu sai vensedór iha kompetisaun diskursu lian portugés
iha fatin hanesan, ministru edukasaun juventude no desportu, armindo maia, informa, kursu hanesan sei realiza mós iha munisípiu seluk inklui rejiaun administrativa espesiál oé-cusse ambeno (raeoa).
“formasaun ne’e sei hala’o durante oras 120 nia laran. profesór sira hosi nível ensinu báziku to’o ensinu sekundáriu ne’ebé atu tuir formasaun ne’e hamutuk 4.300 no sei fó hosi formadór hamutuk na’in-86 iha postu administrativu hotu,” ministru tenik.
inisiativa ne’e mosu tanba governu rona preokupasaun hosi sosiedade sivíl, inan-aman, inklui deputadu sira, katak profesór no estudante sira iha eskola públika ninia kapasidade atu komprende lian portugéza la sufisiente. tanba ne’e maka ministériu foti desizaun halo kooperasaun ho governu portugal liuhosi instituto camões no fundu dezenvolvimentu kapitál umanu (fdch, sigla portugés) hodi realiza formasaun ba profesór sira.
“ida-ne’e hanesan kompromisu viii governu konstitusionál atu fó formasaun di’ak ba profesór sira iha disiplina ida-idak ho lian portugés, nune’e sira ho koñesimentu lian portugés sufisiente bele kontinua hanorin estudante sira,” nia akresenta.
nune’e, governante ne’e iha esperansa profesór sira sei partisipa ativa iha formasaun ne’e no mejd sei fó apoiu tomak tuir kbiit ne’ebé iha inklui sei hadi’a kurríkulu atu nune’e bele fasilita livru manuál ba profesór sira ho lian portugés hodi bele hakbiit nafatin abilidade iha aula.
nune’e mós, tuir xefe departamentu peskiza no fiskalizasaun fdch, fernando do nasimento, programa formasaun ne’e realiza durante tinan barak ona, maibé tinan ne’e fdch aloka orsamentu hamutuk $1.810.495 hodi apoiu atividade operasionál tomak.
fdch ho mejd selebra akordu desde tinan 2019 to’o agora hodi responde ba planu dezenvolvimentu nasionál tinan 2001 to’o 2030, ne’ebé apoiu ne’e sei kontinua la’o to’o atinje ninia meta.
 hahú janeiru too horisehik, diresaun nasionál saúde públika liuliu departamentu vijilánsia epidemolojia iha ministériu saúde, rejista pasiente dengue hamutuk 5.264, hosi númeru ne’e labarik na’in-57 mak mate.
“situasaun kazu dengue iha timor-leste hosi janeiru mai too horiseik hamutuk kazu 5.264 no kumulativu óbitu na’in 57,” refere nota ne’ebé agência tatoli asesu, segunda ne’e.
maioria kazu ne’e deteta husi munisípiu dili ho totál 3.597, baucau 331, manatuto 176, covalima 149, ermera ho kazu 118, manufahi 213, viqueque 83, ainaro 45, liquiça 164, aileu 85,  bobonaro 58, lautem 165 no rejiaun administrativu espesiál oé-cusse no ambeno (raeoa)  na’in-neen.
munisípiu dili nafatin rejista kazu ne’ebe a’as iha fulan juñu 2022, ho totál kazu 3.671, kompostu hosi postu administrativu dom-alexo iha kazu 2.206, cristo-rei 542, vera-cruz 405 no nain-feto 444.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 636, klínika fatumeta 308, sentru saúde comoro 1.392, sentru saúde vera-cruz 253, sentru saúde formoza 689, sentru saúde becora 264, klínika moris foun ida, sentru saúde atauro 12, sentru saúde metinaro 50, klínika bairru-pité 60 no klínika motael na’in-tolu.
ms apela ba komunidade 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala-ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-56 no pasiente dengue sa’e ba 4.930
parlamentu nasionál (pn) liuhosi reuniaun plenária, segunda ne’e baixa proposta lei númeru 40/v (4a), kona-ba grande opsaun planu 2023 ba komisaun c ne’ebé trata asuntu finansa públika.

meza plenária mós baixa proposta rezolusaun parlamentu nasionál númeru 13/v (4a)-aprova akordu kona-ba servisu aéru entre repúblika demokrátika timor-leste ho emirados árabes unidos ba komisaun b ne’ebé trata asuntu defeza, seguransa no negósiu estranjeiru.
“meza anunsiu baixa proposta lei ne’e ho rezolusaun ba iha komisaun espesializada sira,” prezidente interinu parlamentu nasionál no atuál vise prezidente parlamentu nasionál, maria angelina sarmento, anunsia iha sala plenária.
ho nune’e, komisaun espesializada sei halo analiza no relatóriu paresér hodi submete fila-fali ba iha meza plenária hodi ajenda ba diskusaun tuir mai.
antes ne’e, iha 10 maiu 2022, ministru finansa, rui gomes, akompaña hosi ministru asuntu parlamentár no komunikasaun sosiál (mapkoms), francisco jerónimo no ministru koordenadór asuntu ekonómiku (mkae), joaquim amaral, entrega proposta lei grande opsaun planu 2023 ba prezidente parlamentu nasionál, aniceto longuinhos guterres lopes.
grande opsaun planu 2023 inklui medida prinsipál iha área estratéjiku 16 ne’ebé governu sei foku iha 2023 hanesan agrikultura, pekuária, peska no floresta,
ekonomia no empregu, turizmu, dezenvolvimentu rurál no abitasaun, ambiente, petróliu no minerál.
eletrisidade no enerjia renovável, konektividade nasionál, bee no saneamentu, edukasaun no formasaun, saúde, inkluzaun sosiál no protesaun sosiál, kultura no patrimóniu, reforma estadu, defeza  no seguransa nasionál, relasaun  internasionál no polítika externa.
“lei foun enkuadramentu orsamentál ejize mudansa iha ita-nia prosesu elaborasaun oje ne’ebé agora prevee ezisténsia lei das grandes opções do plano. lei ne’e nia objetivu ida mak ba parlamentu nasionál atu aprova opsaun anuál no plurianuál em termu planeamentu ne’ebé sei fó impaktu ba iha oje no programasaun orsamentu plurianuál,” ministru rui gomes esplika.
ho lei grande opsaun planu ne’e signifika iha reforsu substansiál ba iha podér parlamentu nasionál relasiona ho prosesu orsamentál ne’ebé envolve parlamentu nasionál desde inisiu prosesu elaborasaun oje.
governante ne’e hateten, orsamentu hodi finansia medida prinsipál iha área estratéjiku 16 ne’e sei kontempla iha proposta oje 2023 ho objetivu prinsipál mak atu konkretiza pedn, programa viii governu konstituisionál inklui planu médiu prazu no planu anuál hosi servisu no entidade setór públiku administrativu.
tuir kalendáriu elaborasaun oje 2023 bazea ba lei enkuadramentu orsamentál, parlamentu nasionál no governu sei diskute ezbosu lei ne’e no aprova iha loron 30 fulan-maiu 2022 molok haruka diploma ne’e ba prezidente repúblika atu tetu.
iha 09 maiu, liuhosi reuniaun konsellu ministru (km) extraordináriu aprova ona proposta projetu lei grande opsaun planu 2023 ne’ebé aprezenta hosi ministru finansa, rui gomes.
antes ne’e, ministériu finansa organiza ona jornada planeamentu iha ne’ebé membru governu no responsável entidade estadu 98 halo ona apresiasaun ba medida prinsipál iha grande opsaun planu ba 2023.
 ministériu públiku (mp) husu ba tribunál distritál dili (tdd), atu aplika medida koasaun prizaun preventiva ba arguidu na’in-rua, nu’udar sidadaun estranjeiru tanba iha indísiu forte sira nia-envolvimentu ba kazu tráfiku umanu.
iha audénsia primeiru interrogatóriu ne’e, alegasaun mp ne’e fundamenta ba aktu arguidu na’in-rua ho  insiál asg no igae, ne’ebé  envolve iha sindikatu tráfiku umanu no asosiasaun kriminozu hodi trata no fasilita dokumentu ilegál ba trabaladora na’in-hitu, ne’ebé daudaun “terus” hela iha dubai-uni emiradu árabe.
  pcic detein sidadaun estranjeiru na’in-rua ba kazu tráfiku 
nune’e, mp akuza arguidu na’in-rua ho pratika krime tráfiku umanu iha artigu 163 no asosiasaun kriminoza iha artigu 188 hosi kódigu penál timor-leste.
“ministériu públiku husu tribunál atu aplika medida koasaun prizaun preventiva ba arguidu estranjeiru nain-rua ne’e, tanba iha indísiu forte katak arguidu nain-rua ne’e envolve duni krime tráfiku umanu,” refere alegasaun mp ne’ebé  hato’o hosi prokuradór domingos gouveia, iha sala julgamentu tdd, tersa ne’e.
maibé, parte defeza ne’ebé reprezenta hosi advogadu privadu, pedro apariçio, husu ba tribunál atu absolve arguidu nain-rua hosi krime tráfiku umanu tanba laiha indísiu forte ba envolvimentu hosi arguidu na’in-rua ne’e.
“ha’u nia parte hanesan defeza ba arguidu nain rua, husu tribunál absolve arguidu nain-rua ne’e, tanba faktu sira la komprova no laiha indísiu ba arguidu nain-rua ne’e envolve iha kazu tráfiku umanu,” advogadu privadu pedro apariçio.
hafoin alegasaun, juis singular, alvaro maria freitas deside adia julgamentu hodi fó sai desizaun iha kuarta (29/06), tuku 10:00, dader.
audénsia julgamentu ne’e prezide hosi juiz singular, alvaro maria freitas, ministériu públiku reprezenta hosi prokuradór, domigos gouveia no arguidu sira hetan asisténsia hosi advogadu privadu, pedro apariçio.
  tribunál aplika tir ba arguidu kazu tráfiku umanu
diretór jerál sekretariadu tékniku adminitrasaun eleitorál (stae), acilino manuel branco, husu ba eleitór sira-ne’ebé rejistu no vota ona iha sentru votasaun paralelu labele ba vota fali iha munisípiu, iha eleisaun prezidensiál segunda volta ne’e. 
 sentru votasaun paralelu estabelese de’it iha dili
“ita husu ba eleitór sira-ne’ebé rejistu ona iha sentru votasaun paralelu nian atu labele vota fali iha ita-boot nia moris fatin, tanba ita-nia naran tama ona iha lista sentru votasaun paralelu nian. karik ita-boot sira mak ba fatin orijin ita sei la vota tanba naran ita dezativa tiha ona hosi sistema,” acilino manuel branco hateten ba agência tatoli, via telefónika, ohin.
ho nune’e, nia husu nafatin ba eleitór hotu-hotu atu vota iha ida-idak nia suku no husu ba eleitór sira-ne’ebé vota ona iha sentru votasaun paralelu iha primeira volta, tenke nafatin vota iha sentru votasaun paralelu nian no labele ba fali ninia moris fatin tanba naran resensia ona iha sistema.
bainhira naran rejista ona mak eleitór sira hakarak ba fali vota iha sira-nia munisípiu, mak sira sei ezerse sira-nia direitu vota tanba naran la sai iha sistema stae nian iha munisípiu sira.
“stae nia pozisaun la’o tuir saida mak lei hateten iha regra sira. entaun, ita mós sei aplika situasaun hanesan karik akontese mós iha segunda volta ne’e,” nia dehan.
iha lei no regulamentu sira mós hateten katak sira-ne’ebé mak ezerse sira-nia direitu votu iha segunda volta ne’e ba eleitór ne’ebé vota iha eleisaun primeira volta nian, nune’e stae sei la halo atendimentu foun ba eleitór sira-ne’ebé hakarak rejista foun hodi vota iha sentru votasaun paralelu iha dili.
   governu prepara kamioneta 100 transporta eleitór sira vota iha munisípiu
prezidente repúlika (pr) períodu 2022-2027, josé ramos horta, kompromete sei konvoka diskusaun ho parte hotu hodi kria konsensu ba dezenvolvimentu nasaun.
órgaun soberanu no konvidadu hosi rai-li’ur no rai-laran partisipa serimónia investidura prezidente repúlika períodu 2022-2027, josé ramos horta, iha tasi-tolu, kinta (19/05). antónio daciparu
“ba partidu sira hotu iha parlamentu nasionál no sira ne’ebé laiha parlamentu, ha’u sei buka no sempre tun ba ita-nia uma-fukun, uma-sagradu para halo diálogu. ha’u-nia odamatan mós sei loke para simu imi, ita ko’alia tantu formál ka informál para ita buka dalan konsensu nasionál hodi hametin dame iha rai ida-ne’e no hodi hamenus problema kiak,” horta hato’o diskursu iha serimónia investidura, iha tasi-tolu, kinta ne’e.
 ramos horta kompromete sai prezidente repúblika ba povu tomak
aleinde ne’e, pr emposadu agradese ba dedikasaun no nafatin husu konsellu ba prezidente repúblika sesante, francisco guterres ‘lú olo’ durante nia mandatu.
prezidente repúlika períodu 2022-2027 emposadu, josé ramos horta no prezidente repúblika sesante, francisco guterres ‘lú olo’ komprimenta malu, iha serimónia investidura iha tasi-tolu, kinta (19/05). antónio daciparu
“ha’u agradese ba prezidente sesante, francisco guterres ‘lú olo’, nia espoza no nia família tomak, ba servisu ho dedikasaun ne’ebé entrega ba rai timor-leste, bainhira nia prepara-an atu ba halo atividade seluk, ha’u bele konta ho ita-boot (lú olo) para fó konsellu ba ha’u no ajuda ha’u iha tinan-lima mai ne’e. ita-boot mós bele konta ho ha’u, bainhira presiza karik, dala ruma ko’alia de’it ou dala ruma presiza buat ruma, tantu pesoál no la polítiku, ha’u sempre prontu,” nia akresenta.
órgaun soberanu no konvidadu hosi rai-li’ur no rai-laran partisipa serimónia investidura prezidente repúlika períodu 2022-2027, josé ramos horta, iha tasi-tolu, kinta (19/05). antónio daciparu
biban ne’e, pr eleitu agradese servisu kolaborativu hosi órgaun sobaranu sira inklui konvidadu ne’ebé partisipa iha serimónia investidura.
“ha’u-nia agradesementu ba vizitante hotu ne’ebé hosi dook partisipa pose, ha’u-nia agradesementu no saudasaun ba primeiru-ministru, taur matan ruak, ba nia servisu, prezidente parlamentu nasionál no eis titulár hotu,” nia dehan.
diretór departamentu pensaun no sobrevivente, ministériu asuntu kombatente libertasaun nasionál (makln), manuel dos santos, hateten makln sei loke no verifika fali reklamasaun 11.000-resin hosi veteranu no kombatente sira.

 verifikasaun dadus veteranu rejistadu 2009 atinje ona 62%
diretór ne’e hatutan, kombatente grau 4 a 7 ne’ebé pendente hosi tinan 2003 nian ne’ebé editál valida no públika tiha ona maibé kombatente 4 a 7 barak mak la konkorda, entaun sira halo reklamasaun no kontestasaun no la simu direitu ne’ebé iha.
“kombatente 11.000 resin la konkorda desizaun hosi editál no sira hanoin, ha’u ne’e merese 8 a 14. entaun sira lakohi simu osan no halo reklamasaun no kontestasaun ba governu, maibé la signifika reklamasaun hotu sei aseita hotu, lae,” diretór pensaun no sobrevivente ne’e hateten ba agência tatoli, iha nia knar fatin caicoli, dili, sesta ne’e.
kona-ba kestaun ne’e, makln ko’alia ona no deside atu loke fali hodi verifika reklamasaun hirak ne’e, karik merese 8 a 14 mak kontinua maibé karik la merese sei haree tan.
“horisehik ministru asuntu kombatente libertasaun nasionál hateten iha programa governu ko’alia katak, fulan sira mai ne’e sei halo koordenasaun ho konsellu veteranu hodi haree kestaun ne’e. signifika sei ba loke reklamasaun hodi haree konteúdu reklamasaun sira-ne’e. tanba, politikamente ida dalan uitoan atu haree kestaun ne’e 4 a 7,” manuel dos santos hateten.
maibé kona-ba ekipa atu haree kazu pendente ne’e, nia dehan, konserteza makln hamutuk ho konsellu veteranu mak sei halo kompozisaun hodi haree natureza hanesan ne’ebé hafoin bele halo programa.
“atu loke fali pendente ne’e, ita haree iha fulan besik nia-laran, bele fulan ida-ne’e la signifika liu tinan 2022. ita bele dehan realiza ka akontese iha junu, jullu ka agostu nia-laran,” nia dehan.
maibé, nia dehan, verifikasaun dadus veteranu rejistadu tinan 2009 nian atinje ona 62% no munisípiu covalima, dili rejiaun administrativa espesiál oé-cusse ambeno (raeoa) mak finaliza ona.
governu liuhosi ministériu turizmu komérsiu no indústria (mtci, sigla portugés), tuir planu iha fulan jullu ne’e sei fó formasaun diversifikasaun tais ba grupu alfaeate sira iha kapitál dili.

“kontinuasaun hosi tais ne’e sei halo prátika diversifikasaun tais ba grupu alfaeate sira, oinsá sira bele transforma tais ne’ebé soru-na’in sira prepara ona sai uniforme tuir dezeñu, atu nune’e hatudu katak ita bele utiliza tais sai uniforme ba estudante no funsionáriu públiku sira,” koordenadór programa dezenvolvimentu indústria tais iha ministériu turizmu komérsiu no indústria, antónio da costa, hateten ba agência tatoli iha nia knar fatin, fomentu, dili.
formasaun ne’e, maske ba grupu alfaeate sira ho númeru kiik maibé espera katak tinan ba tinan sei treinu nafatin, nune’e alfaeate sira iha timor laran bele suku farda hosi tais.
formasaun ne’e sei implementa iha fulan jullu ka fulan-agostu maibé se finansa fasilita lalais bele akontese iha julju.
“matéria ba ita-nia formasaun diversifikasaun tais maka bazeia ba dezeñu ne’ebé prepara ona, liuhosi selesaun katak grupu alfaeate sira sei prátika halo farda oin hira ne’ebé deside ona iha estudante nível báziku, sekundáriu to’o nível universitáriu no mós ba funsionáriu públiku, ida ne’e sei halo ezemplu. tanba, atu halo uniforme iha instituisaun ida-idak sei halo tuir ninia kór, tanba instituisaun sira la hanesan, atu nune’e ita halo sampel atu ema hotu haree, atu ita aplika,” nia dehan.
entaun, formadór ba formasaun ne’e mai hosi grupu alfaeate sira-ne’ebé iha ona esperiénsia no sira mak hamosu dezeñu ba uniforme ne’e tanba ne’e mtci envolve sira iha formasaun refere.
“tanba, antes ne’e alfaeate sira-ne’e partisipa ona formasaun iha tinan liubá, entaun sira iha ona koñesimentu suku tais ba farda no oinsá atu kontinua. tanba, sira ne’ebé tuir ona formasaun kuaze 20,” nia dehan.
nune’e, tuir planu mtci sei fó formasaun diverfisikasaun tais ba grupu alfaeate hamutuk 20 resin maibé tanba orsamentu mtci sei fó uluk $15.
kona-ba fó formasaun ba grupu alfaeate iha dili ka munisípiu, nia dehan, haree hosi poténsia atu dezenvolve lalais programa ida-ne’e mak iha sidade díli ho liquiça, tanba nia prátika sei hala’o iha liquiça.
“entaun, haree hosi nia orsamentu formasaun atu hala’o ho durasaun loron 20 maibé karik orsamentu la to’o sei halo loron 15,” nia hateten.
maske nune’e, kona-ba formasaun iha komisaun patrimóniu kulturál immateriál (pki) mtci servisu parseria, hanesan fundasaun alola no timor aid mós hola arte oinsá halo peskiza no halo kapasitasaun.
aliende ne’e, mtci rasik halo kapasitasaun fo formasaun hanesan soru tais, halo kór oin atu kór ne’e metin maibé la sees fundasaun alola no timor aid mós halo tanba timor luan no suku barak sira presiza atu implementa.
“tanba ne’e, ita presiza parte hotu, atu koolabora hamutuk hodi tais ne’e ba oin,” nia dehan.
entaun, iha progresu formasaun sira, hatudu dadaun kada eventu iha feira nasionál, soru-na’in sira sempre mai aprezenta sira-nia produtu tais ho kualidade di’ak, liuhosi transforma tais ba pasta, karteira no seluk tán.
“ida-ne’e hosi atividade treinamentu mcti halo, maibé agora atu halo kontinua nafatin, aumenta volume hodi nune’e tais bele iha nia valór adisionál aumenta liután. maibé, agora dadaun formasaun paradu tanba ami haree ba orsamentu, tanba foin daudaun ita realiza ona kompetisaun ba foinsa’e sira,” nia dehan.
aliende fó formasaun halo kór, mtci mós fó formasaun ba soru-na’in sira kona-ba jestaun. iha jestaun ne’e soru-na’in sira halo konta ba matéria prima, oinsá sira hatene konta prodús tais ida ho nia folin hira, ida-ne’e mak mtci halo ba sira.
“formasaun ne’e hotu ona. agora ita haree fali posibilidade ba tinan oin sei kontinua nafatin, tanba iha programa sira-ne’e ita iha ligasaun ho unesco paris ne’ebé sei servisu hamutuk durante 2022 to’o 2025,” nia hateten.
formasaun ne’ebé durante la’o hahú iha 30 maiu no termina iha fulan 02 juñu tinan ne’e. ho partisipasaun hamutuk 22. iha tinan ne’e nia laran, programa ne’ebé hanesan sei la’o nafatin kona-ba formasaun no promosaun.
iha formasaun, partisipante sira entuzias tebes no sira sente katak matéria ne’ebé sira simu seidauk kompleta no presiza tan atu kontinua nafatin. tanba, durante sira prodús tais maibé sira-nia istimasaun la rasionál. dala ruma tais sira fó baratu liu, dala ruma fó aas liu, entaun afeta ba sira-nia prodútu. ho formasaun jestaun ne’e, bele fasilita sira atu halo kontajen hodi deside presu ba kada tais.
“formasaun ne’e liga ba orsamentu ita halo selesaun ba soru nain sira besik iha díli, nune’e ba oin hanoin katak sei halo mós ba iha remota,” nia dehan.
máteria ba formasaun jestaun mak haree liu ba jestaun no akuntabilidade, atu nune’e sira bele halo iha sira-nia negósiu.
iha biban ne’e, nia afirma, durante formasaun difikuldade ne’ebé mtci hasoru mak antes ne’e ema barak hanoin katak tais ne’e fase kór sai maibé mtci garantia katak tais bele fase hanesan ho hena seluk. tanba, mtci fó ona formasaun ba sira katak tais ne’e oinsá bele iha kualidade di’ak.
aleinde problema tais kór sai iha mós problema seluk mak fundu ne’ebé suporta sira-nia jestaun sei menus. maibé governu mós iha programa oras ne’e daudaun akompaña hela katak fó fasilidade atu ema hotu asesu ba kréditu, nune’e oinsá lori ema ba negósiu.
ho programa ne’e, nia solusaun mak kada departamentu prepara atu iha nafatin formasaun, hato’o nafatin informasaun oinsa mak grupu sira bele la’o ba oin no atende nesesidade merkadu.
nune’e, esperansa iha tinan lima nia laran kooperasaun entre ho parseriu internasionál ho lokál, tais ne’e sei lori progresu di’ak, ne’ebé feto barak mak sei soru tais no feto barak mai sei suku tais ba ema atu uza.
“ita espera katak tais ne’e kontribui iha ekonómia kreativu ne’ebé bele loke servisu ba ema barak, nune’e atu garante katak ita-nia kultura metin nafatin. tanba, tais nia valór hosi ema-nia moris to’o mate mós uza nafatin,” nia hateten.
antes ne’e, governu liuhosi mtci loke ona kompetisaun ba soru tais no ida-ne’e hanesan meiu ida atu motiva foinsa’e sira, tanba bainhira fó liuhosi formasaun de’it hotu nia bele ba fali nia atividade seluk. maibé, liuhosi prátika direta atu nia kompete, entaun psikolojikamente bele motiva no enkoraja ema ne’e atu hatudu nia kapasidade katak nia bele halo ba oin.
“tanba kompetisaun ne’e hatudu entre ema iha suku, postu no munisípiu to’o mai nasionál hatudu liutan ba internasional, entaun meius ida ita halo atu dada no enkora ema ba oin,” nia dehan.
entaun kompetisaun ne’e hahú iha marsu ne’ebé halo iha kada munisípiu to’o inisiu maiu, sira ne’ebé sai vensedór iha munisipiu mak mai kompete iha nasionál, nune’e kompete grupu hosi munisípiu covalima, maliana mak sai vensedór iha kompetisaun soru tais.
ho kompetisaun ne’e, ba oin governu tenta ho rezolsaun ida atu fó forsa ba grupu soru-na’in sira atu halo barak liutan sira-nia kualidade tais no halo barak nia kuantidade tais. tanba antes ne’e parlamentu mós ratifika ona anúnsia ne’ebé hosi unesco paris iha 14 dezembru 2021 ne’ebé rekunse tais hanesan patrimóniu mundiál.
 mtci prepara ezbosu rezolusaun atu prodús tais sai uniforme nasionál
atuál deputadu hosi bankada cnrt, arão noe, prontu kolobora ho justisa ba notifikasaun hodi hatán iha ministériu públiku (mp), kona-ba kazu abuzu podér ne’ebé deskonfia nia komete bainhira asume kargu nu’udar prezidente parlamentu nasionál iha tinan hirak liubá.

 mp husu pn hasai imunidade arão noe hodi halo inkeretu
“prosesu ba ha’u-nia kazu hanesan sei iha segredu justisa nia laran, maibé hanesan sidadaun prontu kolabora ho justisa ba notifikasaun ruma atu ba halo audiénsia,” deputadu arão noe hateten ba agência tatoli, iha parlamentu nasionál, kinta ne’e.
nia klarifika katak, iha fulan fevereiru ne’e nia-parte simu pedidu notifikasaun ida mai hosi prokuradór jerál repúblika (pjr) atu audénsia ka inkeritu hodi presta deklarasaun maibé momentu ne’ebé komisaun a iha tiha ajenda ba debate lei ida iha munisípiu manufahi-same
ho ida-ne’e, nia parte labele marka prezensa no nia advogadu halo karta ida hosi husu pedidu adi’a, ne’ebé laiha kontexta ruma hodi aguarda tiha prosesu notifikasaun tuir mai tanba audiénsia primeiru husu adi’a.
maibé iha fulan maiu ne’e nia laran pjr haruka fila-fali tan pedidu ida ba fali parlamentu nasionál (pn) atu halo levantamentu imunidade deputadu arão noe.
nune’e, nia dehan, prezidente parlamentu nasionál, aniceto longuinhos guterres lopes, komunika ho komisaun a hodi fó relatóriu paresér ba pedidu pjr nian maibé relatóriu komisaun nian katak pn labele halo levantamentu tanba prosedimentu legál iha kódiku penál artigu 8 no mós iha konstituisaun laiha dalan so juiz mak bele hato’o pedidu no pjr la presiza.
tan ne’e, iha kinta (02 juñu 2022) ne’e, prezidente parlamentu nasionál bolu deputadu arão noe hodi halo esklaresimentu.
“prezidente parlamentu nasionál bolu atu konfirma asuntu ne’e ha’u esklarese. primeiru, ha’u labele marka prezensa ba audiénsia notifikasaun dahuluk ho razaun sira-ne’ebé temi. segundu, notifikasaun dirije liu ba parlamentu nasionál la’ós hau hanesan deputadu ka sidadaun ida kona-ba levantamentu imunidade. maibé, tanba tuir paresér komisaun a katak levantamentu imunidade ne’e pedidu tenke hosi juiz la’ós hosi prokuradór,” nia hateten.
tan ne’e, la’ós problema la koopera ho justisa, nune’e prezidente parlamentu sei komunika fali ba iha pjr katak levantamentu ne’e laiha no notifikasaun hato’o de’it ba deputadu arão noe hodi bele ba direta presta deklarasaun no la presiza husu pedidu levantamentu imunidade.
“ha’u prontu kolobora marka audiénsia ho data foun,” nia hateten.
nune’e, eis prezidente parlamentu naionál ne’e hateten, komentáriu sira oioin iha mídia sosiál katak nia parte halai hosi justisa, ida-ne’e falsu tanba hanesan sidadaun prontu koopera.
 ministériu saúde (ms) liuhosi diresaun nasionál saúde públika, departamentu vizilánsia epidemolojia, relata   kazu dengue  agora hamutuk 4.480. hosi númeru ne’e mate (óbitu) na’in-51 ne’ebé maioria labarik ki’ik.

“situasaun kazu dengue iha timor-leste hosi janeiru too loron 27 abril 2022,  hamutuk kazu 4.480 no kumulativu óbitu na’in 51,” refere nota komunikadu ne’ebé agência tatoli asesu, kuarta ohin.
kazu ne’e maioria deteta hosi munisípiu dili ho totál 3.041, baucau  296, manatuto 173, covalima 146, ermera ho kazu 118, manufahi 171,viqueque 75, ainaro 45, liquiça 115, aileu  87  no bobonaro 54, lautem 153, no raeoa  neen.
   surtu dengue: pasiente sa’e ba 4.174 no mate nain-50
munisípiu dili nafatin rejista kazu ne’ebe a’as iha primeira semana desimu sexto  fulan abril 2022, ho totál 3.041 kazu. kazu sira ne’e kompostu husi postu administrativu dom alexo iha  1.779, cristo-rei 473, vera-cruz 322, no nain feto 383.
to’o ohin loron fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 517, klínika fatumeta 272, sentru saúde comoro 1111, sentru saúde vera-cruz 226, sentru saúde formoza 545, sentru saúde becora 248, klinika madre eliza ida, sentru saúde atauro  11,sentru saúde metinaro 43 klínika bairru-pité 59, klínika motael na’in-rua no klinika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e, liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida.
   pasiente dengue na’in-700 konsege rekuperadu iha vera-cruz
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
unidade patrullamentu fronteira (upf) akompaña hosi ekipa autoridade aduaneira (aa)/alfandega no kuarentena postu batugade halo destruisaun ba manu madena sia, ne’ebé  komunidade hatama via dalan ilegál liuhosi área mota-ain, suku batugade, postu administrativu balibo, munisipiu bobonaro.
komandante upf, superintendente polísia, euclides belo, hateten, ministeriu agrikultura no peskas (map), iha fulan dezembru tinan kotuk ofisialmente halo ona lansamentu ba manu futu tipu madena hosi indonézia atu limite importasaun ilegál no legaliza emprezáriu ne’ebé de’it bele hatama, maibé komunidade kontinua viola hodi hatama sein justifikasaun.
notísa relevante: map: lansa importasaun manu-futu atu kombate hatama ilegál
“komunidade ne’ebé kontinua halo importasaun ba kualker tipu animál liuhosi dalan ilegál hosi fronteira tenke asume responsabilidade hodi hatán ba justisa,” komandante upf informa liuhosi nota ne’ebé agência tatoli asesu, sábadu ne’e.
 aleinde ne’e, komandante upf husu ba emprezáriu lokál sira atu labele utiliza komunidade iha área fronteira hodi atinje lukru boot ba interese pesoál.
“governu hala’o papél hanesan órgaun reguladór hodi fasilita importasaun, maibé polísia nasionál timor-leste (pntl) mós ejize kooperasaun ba empreza hodi hatama reseita ba kofre estadu liuhosi dalan formál tuir lei kuarentena timor-leste nian, tanba ita lakoli manu sira ne’e nia finalidade ba fali komersiál ilegál nian,” nia klarifika.
maski nune’e, nia apresia ba vontade ekipa integradu ne’ebé hala’o serbisu hamutuk hodi halo destruisaun ba manu madena.
“ha’u hakarak agradese ba ekipa servisu integradu ne’ebé akompaña halo detruisaun ba manu futu ilegál sira no sai mós sasin katak evidénsia sira ne’e ofisialmente ita sunu ona, nune’e labele sai fali problema ba ita iha futuru, tanba ita hotu iha responsabilidade hanesan ekipa integradu iha ne’e,  atu asegura la’ós de’it ema maibé mós fó atensaun ba protesaun moras seluk hosi animál ne’ebé bele prejudika saúde publika,” euclides belo dehan.
 ministériu justisa (mj) liuhosi gabinete inspesaun no auditória (gia), kuarta ne’e, halo ona inspesaun no levatamentu dadus ba kompañia nasionál no internasionál ne’ebé halo kontratu arrendamentu ba uma no rai estadu hodi obriga kumpre devér selu arrendamentu ba estadu.
“ami ekipa hahú tuun direta iha tereñu hodi haree no observa rai no uma estadu ne’ebé kompaña sira uza halo negósiu, maibé ladauk selu arrendamentu,” inspetór gia/mj, lucas antónio da costa ba jornalista sira iha colmera,-dili, kuarta ne’e.
 aban, mj inspesiona kompañia ne’ebé la selu arrendamentu rai no uma estadu
inspesaun  hosi gia ho bazeia  ba  dekretu-lei númeru 19/2004, loron 29 dezembru, kona-ba rejime jurídiku bens no imóveis. afestasaun ofisiál no arrendamentu bens no imóveis dominu privadu do estadu. no bazeia mós bá depaixu hosi ministru justisa númeru 31/2022, loron 13, maiu, kona-ba identifikasaun no kontrolu ba kontratu arrendamentu rai no uma estadu nian iha kapitál dili.
ekipa konjuta hahú inspesiona uma no rai estadu hanesan kompaña hii pot corporation lda, iha colmera inklui empreza hamutuk 83 mak aluga, maibé ladauk selu arrendamentu.
nune’e, ekipa tékniku gia kumpre orientasaun husi ministru justisa hodi hahú foti informasaun ka levatamentu dadus iha tereñu, hafoin aplika desizaun ruma.
“ami atu foti informasaun no halo levantamentu no analiza, hafoin kompañia ida ne’ebé la selu arrendamentu, ministru justisa mak deside medida sira atu aplika ba sira,” nia afirma.
governu liuhosi mj deside halo inspesaun ba rai no uma estadu ne’ebé empreza sira aluga maibé la selu arrendamentu ho objetivu atu hasa’e reseita domestika iha timor-leste.
“ami iha lista katak kompaña 83 mak la selu taxa ba estadu tanba ita haree ba kontratu balun la’o hela. maibé  la selu tuir tempu  no balun kontratu mate, maibé  sira la halo pedidu renovasaun entaun ami ekipa tuun halo levantamentu,” nia akresenta.
kona-ba sansaun, nia dehan seidauk deside tanba agora foku liu ba halo levantamentu dadus, bainhira ekipa halo servisu konklui ona mak hafoin dehan sansaun saida mak atu fó, maibe tenke obriga duni empreza sira atu selu arrendamentu.
 durante mandatu, mj promete obriga investidór sira kumpre akordu arrendamentu
 ministériu saúde (ms) hamutuk ho organizasaun mundiál saúde fó formasaun ba médiku no parteira sira hosi hospitál referál sira no hospitál nasionál guido valadares (hngv) atu redús kazu taxa mortalidade inan no oan iha timor-leste.
formasaun ne’e partisipa hosi médiku no partera sira hosi ospitál referál sira no hngv kona-ba vijilánsia ba iha inan no oan ho objetivu atu kontrola hodi atubele redúz taxa mortalidade inan oan.
 feto sira kaben sedu kontribui ba kazu mortalidade inan no labarik
“bainhira inan ida mate no oan mate ita tenke hatene nia kauza loloos nune’e bele  fó asaun konkreta  atu bele rezolve problema sira ne’e, exemplu inan ida mate tanba raan fakar entaun tanba saida no kauza loloos ne’e saida. atu nune’e ita bele antisipa kauza hanesan ne’e  saida mak ita bele halo hodi prevene inan seluk labele mate,” diretór jerál koorporativu ministériu saúde marcelo amaral, hateten ba ministru ensinu superior siénsia no kultura (messk), longuinhos dos santos, komprometidu sei harii edifísiu foun institutu politékniku betano (ipb) iha tinan ne’e nia laran.
“iha ha’u-nia mandatu, hahú ha’u simu pose iha loron 22 juñu 2018, ha’u halo kedan vizita ba ipb hodi halo diálogu ho profesór no estudante sira. ha’u haree kondisaun tolu importante hanesan mukit ba rekursu umanu, finanseira no infraestrutura, halo ha’u hanoin no deside presiza harii edifísiu foun,” ministru hateten ba agência tatoli iha palásiu governu, sesta ne’e.
governante ne’e dehan, hahú mandatu viii governu konstitusionál, konsege rezolve kondisaun hanesan kompleta rekursu umanu hanesan kria ona konsellu jerál ipb inklui rekruta funsionáriu sira.
 espasu ipb la sufisiente akumula estudante admitidu 345
daudaun ne’e, ministériu konklui ona avaliasaun ba aprovizionamentu nasionál, ho ninia rezultadu sei aprezenta ba konsellu ministru.
“ha’u simu ona rezultadu aprovizionamentu nasionál iha semana kotuk no tempu besik ha’u sei aprezenta ba konsellu ministru atu hetan aprovasaun hodi bele hahú ona konstrusaun, ne’ebé tinan ida-ne’e konstrusaun ba ipb tenke realiza,” nia akresenta.
ipb antes ne’e hasoru difikuldade finanseira, maibé agora kada tinan sempre prevee orsamentu hodi tulun instituisaun ne’e halo akizisaun materiál prátika no tuir mai halo planu konstrusaun edifísiu ne’ebé maka hatudu ona progresu.
planu konstrusaun foun edifísiu ipb hatuur iha planu estratéjiku dezenvolvimentu nasionál no polítika viii governu konstitusionál atu lori sai hanesan instituisaun pertinente atubele asegura kualidade nu’udar instituisaun ensinu superior.
ajénsia ba promosaun investimentu no esportasaun governu timor-leste (tradeinvest) ho apoiu hosi market development facility (mdf) promove diálogu entre governu ho setór públiku no privadu kona-ba komérsiu no esportasaun.
tradeinvest no mdf realiza semináriu ne’e hodi fahe informasaun kona-ba institutu kualidade timor-leste (iqtl, sigla portugés) no komérsiu esternu hosi ministériu turizmu no indústria (mtki) sira-nia knaar.
“iqtl no komérsiu esternu mtki fahe hanoin kona-ba apoiu ne’ebé sira bele fó ba setór privadu, liuliu ba esportadór sira atubele kompreende didi’ak governu nia prosesu sira no bele halo tuir regulamentu sira no fahe esperiénsia kona-ba obstákulu ne’ebé sira hasoru bainhira halo esportasaun ba sira-nia negosiu,” diretór ezekutivu tradelnvest timor-leste, arcanjo da silva, hateten, hanesan liuhosi nota komunikadu ne’ebé agência tatoli asesu, kinta ne’e.
 governu reforsa kompeténsia tradeinvest nu’udar entidade responsável promosaun investimentu privadu
diálogu ne’e tanba haree ba informasaun nu’udar valór prinsipál ida tradelnvest, ne’ebé fó ba setór privadu iha faze hotu negósiu nian.
“tradelnvest nia misaun maka fasilita investidór no esportadór sira hodi hala’o sira-nia negósiu iha timor leste. ami-nia knaar prinsipál ida maka liga ho setór privadu ho setór públiku, liuhosi fahe no fó informasun ne’ebé relevante kona-ba oportunidade dezafiu no atividade investimentu no esportasaun iha timor leste,” nia akresenta.
mdf no tradelnvest serbisu hamutuk hahú hosi tinan 2016 hodi promove esportasaun no investimentu iha timor-leste, tanba ne’e parte rua asina akordu kooperasaun téknika datoluk nu’udar kuadru referénsia ba organizasaun rua hodi promove investimentu no esportasaun iha setór produtivu sira.
diretór nasaun mdf nian iha timor-leste, drew johnson, hateten, sira-nia paoiu ba tradeinvest ne’e importante tebes hodi apoiu ba esportadór sira bele dezenvolve no diversifika ekonomia.
“ho akordu tékniku foun ne’e, mdf no tradeinvest sei serbisu hamutuk nafatin hodi hatán ba dezafiu oinoin ne’ebé hasoru hosi empreza timor-oan sira,” nia tenik.
semináriu ne’e partisipa hosi ema na’in-50, inklui empreza esportasaun sira, asosiasaun setór privadu no parseiru ba dezenvolvimentu.
tinan ne’e tradeinvest espera katak esportadór na’in-lima sai kliente foun iha tinan 2022, no sei kontinua fasilita semináriu advokasia sira iha tinan ida-ne’e nia laran hodi liga setór privadu ho públiku.
semináriu ne’e realiza tanba mdf hetan finansia hosi governu austrália.
univesidade nasionál timor-lorosa’e (untl) destaka estudante parteira estajiáriu na’in-106 iha postu administrivu ossu, munisípiu viqueque, durante fulan-rua hahú loron 09 maiu to’o jullu, hodi halo atendimentu ba komunidade.
reitór untl, joão soares martins,  husu  estudante estajiáriu komunitáriu hosi fakuldade medisina, departamentu parteira, atu aproveita oportunidade hakbesik ba komunidade hodi hatene problema sosiál, liuliu ba inan isin-rua sira.
“durante ne’e estudante sira apreende teoria iha eskola maibé agora mai prátika direta iha komunidade sira-nia le’et hodi buka hatene problema saida de’it maka sira enfrenta, nune’e bele koñese sosiadade ninia moris no karakterístika hodi aban bain-rua bainhira hala’o serbisu bele hatene ona kondisaun,” reitór hateten ba agência tatoli, hafoin serimónia destaka estudante estájiu komunitáriu, iha suku ossu de cima, postu ossu, segunda   ne’e.
 ms enkoraja parteira sira mellora atendimentu ba inan no oan
nia dehan, atividade ne’e ho intensaun hodi hasa’e estudante sira-nia koñesimentu molok graduasaun.
iha biban hanesan, administradór postu ossu, sebastião pereira pires, agradese ba inisiativa universidade públika no konsidera prezensa estudante parteira importante tebes, ne’ebé bele ajuda komunidade lokál hanesan fó atendementu ba inan isin-rua no foti dadus ruma hosi inan sira.
“ha’u haree durante ne’e governu ladún fó atendimentu di’ak ba kominidade. ida-ne’e ami sente prioridade tebes ba komunidade ossu, liuliu inan sira-nia difikuldade, nune’e líder komunitáriu ka liman ain governu bele estuda no hatene,” nia akresenta.
durante ne’e, estudante untl hosi fakuldade seluk maka halo estájiu iha munisípiu viqueque, enkuantu fakuldade siénsia medisina foin dauluk destaka iha munisípiu ne’e.
“tanba ne’e, ha’u husu untl se bele tinan oin nafatin destaka estudante medisina sira mai hala’o estájiu iha ne’e hodi fó atendementu ba ami-nia komunidade,” nia tenik.
nune’e, administradór postu husu xefe suku ossu de cima no xefe suku builale hodi kolabora ho estudante sira hodi bele haree problema komunidade.
komandante polísia nasionál timor-leste (pntl) munisípiu covalima, superintendente basilio de jesus, informa hosi fulan-janeiru to’o fulan-maiu tinan ne’e, komandu pntl covalima rejista kazu hamutuk 54.

 pntl-vpu covalima rejista kazu violénsia doméstika haat
“ha’u atu dehan ba ita-boot sira katak ha’u asume komandante pntl iha covalima, hahú hosi fulan-janeiru tinan 2022 kuaze pntl covalima menus rejista kazu iha komandu covalima maibé konsege rejista kazu hamutuk 54,” komandante pntl covalima, superintendente basilio de jesus, relata ba agência tatoli, iha salaun komandu pntl covalima, kinta ne’e.
tipu kazu ne’ebé komando rejista hanesan, asaltu, violénsia domestika, alfandega, omesidiu, asaltu sexual, furtu, suisidiu, ameasa, rai no propriedade, tránzitu no imigrasaun.
dadus estatistika komandanto pntl hahú fulan janeiru to’o maiu rejista kazu 54 no hosi númeru ne’e kazu asaltu aas hamutuk 24, violénsia domestika 10, alfandega hitu (7), ameasa neen (6), imigrasaun tolu (3), omesídiu ida (1), tranzitu ida (1) no rai no propriedade ida (1)
aleinde rejista kazu kriminál, komandu pntl covalima mós rejistu asidente no inflasaun tranzitu, hahú iha janeiru to’o fulan-maiu hamutuk 430. hosi númeru ne’e, data inspesaun liu prazu hamutuk 192, la lori dokumentu 122, kontra orden autoridade 54, asidente tráfiku 26, karta kondusaun mate 19, la uza kapasete 15 no kanek todan rua (2).
ho nune’e, hosi kazu asidente sira-ne’e komandu pntl haruka kazu sidadaun mate rua lori prosesu ba iha tribunal no kazu 24 rezolve liuhosi aproximasaun família.
responsável ajénsia new generation, francisco fernandes ximenes, hateten ninia ajénsia ne’e la’ós partidu os verde de timor nian maibé ajénsia ne’e ninia rasik.

 new generation justifika la ko&#8217;a joven nia isin antes ba portugál
“ha’u konsilleiru partidu os verdes de timor, ha’u iha palku identiku ho partidu os verdes de timor, maibé não me digas ha’u atu halo uma mós, uma ne’e naran mós verde, atu sosa karreta ida mós tau naran verde, halo to’os ida mós naran verdes, ha’u hanoin lae. os verdes de timor ne’e nu’udar partidu polítika ida,” nia dehan.
nia hatutan, polítiku partidu polítika os verdes de timor iha ninia estrutura rasik hanesan prezidente ho ninia vise-prezidente no seluk tán.
“ha’u hanoin kona-ba os verdes iha ninia prezidente no ninia vise sira, keta sira mak atu trata ajénsia verdes karik, ha’u mós la hatene. ha’u-nia kompañia mak naran new generation,” nia dehan.
objetivu loke ajénsia ne’e atu haruka timoroan sira ba iha rai-li’ur hodi bele hetan osan no bele dezenvolve sira-nia suku liuhosi halo uma iha sira-nia rain, ho nune’e mak nia iha planu estratéjiku rasik atu haruka timoroan 1,000-resin hanesan ne’e ba iha portugál.
husu kona-ba membru arte rituál “77” mak ba serbisu iha portugál, jerente ne’e hatán, tanba iha ema balun ne’ebé la gosta ninia susesu no movimentu durante ne’e.
“ha’u hanoin ema-ne’ebe mak la gosta ha’u-nia movimentu mak bele ko’alia hanesan ne’e,” nia dehan.
antes ne’e, prezidente partidu os verdes de timor, antónio lela hunu, klarifika ba públiku katak partidu refere laiha desizaun koletivu hosi estrutura atu haruka timoroan sira ba servisu iha rai-li’ur, maibé iha ema individu balun hosi partidu nia laran mak iha ajénsia rasik hodi fasilita joven timoroan sira ba serbisu iha rai-li’ur.
“hanesan partidu, seidauk iha orientasaun formál ida atu hahú prepara membru sira ba serbisu iha rai-li’ur, só ida-ne’e mak ha’u hakarak konfirma ba iha públiku,” prezidente os verdes de timor, antónio lela hunu, hateten ba agência tatoli liuhosi telefónika.
líder partidu ne’e mós hakle’an liután katak partidu ne’e órgaun koletivu, entaun kualker desizaun tenke mai ho desizaun koletivu iha partidu nia-laran, tanba ida-ne’e la’ós responsabilidade partidu nian tanbá timoroan hirak-ne’e rejistu ba iha ajénsia ida mak fasilita sira.
“ha’u hanoin ajénsia iha timor, se la sala iha ajénsia tolu ka haat hanesan ne’e mak iha timor, ne’e mak fasilita timoroan sira-ne’e,” nia dehan.
maibé ajénsia ne’e mós iha partidu os verdes de timor nia laran, nia hatán, ida-ne’e la loos tanba individu ka partidu nia ema ida mak harii ajénsia maibé la reprezenta partidu os verde de timor.
 prezidente os verdes klarifika la haruka timoroan servisu iha rai-li’ur
timoroan na’in-hitu “terus” hela iha dubai
kandidatu prezidente repúblika períodu 2022-2027 ho númeru sorteiu neen (6), francisco guterres lú olo, agradese ba apoiante ka eleitór 1.125 ne’ebé fó fiar ba nia re-kandidata an ba prezidente repúblika.

“ha’u sente onradu tebes no agradese ba apoiante ka eleitór ida-idak ne’ebé fó fiar nafatin ba ha’u atu re-kandidata an ba prezidente repúblika. konfiansa ne’e ha’u simu uluk liuhosi maluk 1,125 ne’ebé asina petisaun no husu ba ha’u atu re-kandidata an dala ida tan ba prezidente repúblika. konfiansa ne’e mai hosi veteranu, jerasaun patriota, hosi katuas-ferik to’o juventude lóriku asswa’in tomak, natar-nain no to’os nain sira, produtór kafé, traballador iha sektor públiku no privadu, estudante sira, intelektuál no akadémiku sira, hosi munisípiu hotu no raeoa,” refere komunikadu imprensa ne’ebé agêbcia tatoli asesu, kinta ne’e.
lú olo agadese apoiu tomak hosi partidu fretilin ne’ebé mobiliza ninia rekursu umanu no lojístiku hodi apoiu iha kampaña tomak, no apoiu hosi kandidatu partidu os verdes, kuadru partidu plp no pudd, organizasaun kolimau 2000 ho sira seluk no no sidadaun ida-idak ba kandidatura daruak.
“konfiansa no apoiu sira-ne’e hotu mak habrani kandidatu iha kampaña eleitorál hodi husu ba povu vota ba nia kandidatura sai prezidente repúblika ba timor-leste no ba povu tomak,” nota ne’e hateten.
votasaun eleisaun prezidensiál ne’ebé realiza iha iha 19 marsu liubá ne’e la’o ho hakmatek, livre, demokrátiku no ho órden hatudu katak povu timor-leste hakarak tebes moris iha ambiente pás, trankuilidade no estabilidade, tanba ambiente ida-ne’e mak lú olo sempre promove no tanen iha ninia mandatu nu’udar prezidente repúblika.
lú olo saúda kandidatu prezidente repúblika 2022-2027 na’in-15 sira seluk ne’ebé esforsu-an atu kampaña eleitoral ne’ebé hahú hala’ao iha 02 marsu to’o 16 marsu 2022 ne’e la’o iha ambiente hakmatek to’o loron votasaun.
agradese ba esforsu tomak husi tribunál rekursu ba prosesu verifikasaun kandidatura, órgaun  eleitorál stae no cne,  no mós hosi ema hotu ne’ebé partisipa  iha prosesu eleitorál hanesan fiskais no observadór internasionál ho pntl ne’ebé mantein orden di’ak  iha teritóriu tomak.
iha eleisaun prezidensiál 2022 ne’e, kandidatu pr na’in-16 mak hadau malu atu manán konfiansa hosi povu ne’ebé ba totál votu válidu provizóriu stae fó  ona, kandidatu na’in-rua  mak manán votu barak liu maibé la liu 50%+1.
tuir lei, kandidatu pr na’in-rua ne’e mak sei kompete malu iha eleisaun demokrátika daruak (eleisaun segunda volta) ne’ebé tuir planu sei realiza 19 abril 2022, nune’e fiar katak sei tama iha segunda kampaña ho ambiente hanesan kampaña daruak no ida-ne’e mak vontade povu timor-leste tenke haksolok.
iha segunda kampaña ne’e, kandidatu pr ida-idak bele hato’o sira-nia nia kompromisu loloos ba povu nu’udar prezidente repúblika, hodi hato’o liafuan ne’ebé sei hasa’e atu manán konfiansa povu nian tenke halo ho maturidade polítika no seriedade.
enkuantu, iha eleisaun primeiru volta, kandidatu hosi partidu fretilin ne’e hetan votu barak liu okupa iha pontu daruak hamutuk 143.408 (22,16%), hosi totál votu válidu hamutuk 647.172 iha territóriu nasionál.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31%), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31%), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
organizasaun naun govermentál (ong) la’o hamutuk apresia proposta-lei grande opsaun planu tinan 2023 tanba governu esforsu hatudu realidade no situasaun loloos hosi finansa estadu.

 pn hahú audiensia públika ba proposta-lei grande opsaun planu 2023
“la’o hamutuk apresia katak liuhosi proposta-lei grande opsaun planu 2023 ne’e, governu esforsu atu hatudu realidade no situasaun loloos hosi finansa estadu inklui fó projesaun katak fundu petrolíferu sei mamuk molok tinan 2035, no realidade reseita hosi produsaun mina no gás nafatin hatudu tendénsia tun,” peskizadora la’o hamutuk, eliziaria febe gomes, hateten liuhosi konferensia imprensa ne’ebé hala’o iha bebora, dili, kuarta ne’e.
iha 24 fulan-maiu, ong la’o hamutuk hato’o karta aberta ida ba deputadu/a parlamentu nasionál kona-ba proposta-lei grande opsaun planu 2023. ho karta ida-ne’e, la’o hamutuk hakarak atu kontribui ba avaliasaun no diskusaun ba dezeñu dirasaun polítiku ida-ne’ebé realistíku, ekitável no sustentável liu ba timor-leste.
iha karta aberta refere, la’o hamutuk husu ministériu finansa atu hadi’a no atualiza informasaun kona-ba projesaun ba despeza no reseita ba futuru.
la’o hamutuk nota katak proposta-lei ida-ne’e uza dadus finanseiru ne’ebé la inklui impaktu hosi orsamentu retifikativu 2022, ne’ebé aumenta oje 2022 ba biliaun $1,24. iha ezbosu lei nia laran, iha mós informasaun ne’ebé la konsistente no la’o hamutuk preokupa katak projesaun ba reseita iha futuru inklui reseita la mai serteza ka laiha evidénsia.
iha karta aberta ne’e, la’o hamutuk inklui informasaun kle’an tan kona-ba preokupasaun hirak ne’e no husu ministériu finansa atu fornese informasaun kompletu kona-ba sira-nia estimasaun hirak ne’e atu ajuda membru parlamentu no públiku bele avalia proposta ida-ne’e no komprende realidade situasaun finansa estadu, inklui impaktu hosi proposta lei ida-ne’e.
maske la’o hamutuk apresia katak, proposta-lei grande opsaun planu 2023 kria oportunidade atu estabelese planu integradu ne’ebé kontribui ba objetivu espesífiku, la’o hamutuk observa katak proposta-lei ne’e sita medida 263.
ne’e signifika katak proposta lei ida-ne’e falta atu identifika “opsaun prinsipál” maibé inklui lista medida barak lahó indikasaun medida ka programa saida mak sei hetan prioridade ka alokasaun boot liu.
“iha karta aberta, ami identifika proposta programa ruma ne’ebé importante liu atu sai prioridade iha oje 2023, inklui agrikultura ne’ebé orienta ba konsumsi lokál, edukasaun, saúde no bee mós no saneamentu. hafoin fundu petrolíferu mamuk, sei laiha osan tan atu investe iha setór xave sira. nune’e, mak ita presiza uza oportunidade ida-ne’e atu investe iha povu,” peskizadora la’o hamutuk ne’e akresenta.
nune’e, iha karta aberta refere, la’o hamutuk mós identifika proposta programa balun ne’ebé konsidera labele sai prioridade iha oje 2023, inklui aeroportu regionál sira no komponente projetu tasi mane.
ezemplu, ezbosu lei ida ne’e inklui “aquisição de terrenos e reassentamento da população”, maibé projetu tasi mane iha hela inserteza. laiha razaun atu aloka osan ba dezlokasaun komunidade se viabilidade projetu ne’e seidauk klaru.
“tanba ne’e, presiza prioritiza estudu independente kona-ba kustu, benefísiu no risku molok aloka osan tan ba implementasaun, hanesan anpm no timor gap fó komitmentu atu realiza. tuir mai, proposta lei ida-ne’e mós inklui estensaun auto-estrada iha costa súl ne’ebé liga ho projetu tasi mane. tanba, konstrusaun faze primeiru realiza ho kustu tokon $350 ba kilómetru 30 de’it, ho kualidade ne’ebé ladi’ak no daudaun ne’e kondisaun balun hahú aat ona,” nia dehan.
se governu propoin atu kontinua harii auto-estrada ida-ne’e, karik kustu tomak bele to’o $1,3 biliaun, maske estudu independente ba projetu ida-ne’e seida’uk hala’o tanba mosu dúvida boot, benefísiu saida mak sei fó ba povu no oinsá mak impaktu ba sustentabilidade finanseiru.
prezidente interinu partidu libertasaun populár (plp), abrão freitas‘mate restu’, apela ba delegadu ho militante sira atu transmite tutan programa kandidatu prezidente repúblika periódu 2022-2027 ho númeru sorteiu rua (2), francisco guterres ‘lú olo’, tama-sai suku hodi fó vitória iha eleisaun segunda volta.

  reeleitu: lú olo sei hametin relasaun instituisionál ho órgaun soberania seluk
prezidente interinu plp, abrão freitas ‘mate restu’.  egas cristóvão.
“baucau tenke manán liu maibé presiza asaun determina rezultadu, nune’e husu imi sira-ne’ebé ohin mai iha ne’e   tun fila-fali transmite tutan programa ne’ebé kandidatu fó ona hodi influénsia populasaun iha baucau tomak, tanba ita hakarak lori ita-nia manu amán lú olo sai prezidente repúblika ba mandatu daruak,” mate restu hatetetn iha kampaña ho tipu diálohu hosi kandidatu lú olo, iha sentru konvensaun baucau, kinta ne’e.
nia mós propoin, ekipa ne’ebé antes la’o iha eleisaun primeira volta hosi partidu khunto, fretilin, plp, os verdes atu servisu makaas hamutuk liután iha baze no tempu eleisaun.
prezidente interinu ne’e hateten, razaun plp fó apoiu ba lú olo iha eleisaun segunda volta tanba kandidatu ida-ne’e hala’o nia mandate durante ne’e nia hakruuk de’it ba konstituisaun.
“plp iha primeira volta foti pozisaun vota konsiénsia maibé hanesan partidu polítiku iha espasu responde ba kestaun ida tanba kandidatu balun ho intensaun atu dizolve parlamentu nasionál nune’e deside segunda volta fó apoiu ba lú olo ne’ebé kumpre ba konstituisaun de’it,” nia hateten.
nune’e mós, ema-ne’ebé fuan boot ba estadu responde interrese nasionál la’ós partidu ho ódiu vingansa no presiza xefe etadu ida di’ak hodi kondús estadu ba oin, ho ida-ne’e laiha dalan atu disolve pn no hatun viii governu konstitusionál ne’ebé lidera hosi primeiru-ministru, taur matan ruak.
“iha eleisaun segunda volta atu konfirma votu aumenta makaas li tán iha baucau, ho ida-ne’e lori lú olo ba mandatu daruak nomós laiha dalan disolve parlamentu nasionál ne’ebé ho viii governu lidera hosi jenerál taur matan ruak,” nia dehan.
reprezenta partidu khunto, luis roberto, hateten fretilin mak sai aman no inan ba demokrásia ne’ebé hatudu no fó oportunidade hodi partidu jerasaun foun sira eziste mós hodi valoriza demokrásia iha timor-leste, nune’e presiza haree aman ida-ne’ebé mesere mak kandidatu lú olo.
tuir nia, durante nia mandate ne’e lú olo hatudu ona kompromisu primeiru mak kria pás no estabilidade, haburas unidade nasionál sai xave ba dezenvolvimentu.
“presiza hili kandidatu ema pasiénsia, simplesidade, responsabilidade, valoriza konstituisaun la kria krize mak ita-nia aman lú olo,” nia dehan.
tanba ne’e, nia garante katak militante khunto iha munisípiu baucau sei fó hotu votu ba kandidatu iha eleisaun mai no votu sei manán maiória.
ekipa konjunta hosi servisu munisipal seguransa alimentar (smsa), servisu saúde ambiente, servisu agua saneamentu no ambiente (sas) no bee timor leste empreza públiku (btl, e.p) hamoos bee posu iha aldeia fatisin, suku camanasa, munisípiu covalima.

diretór servisu munisipál seguransa alimentar (smsa), reinaldo da cruz coli hateten, komunidade konsumu ai-han ne’ebé seguru no nutritivu tenke konsumu bee-moos atu labele afeta ba komunidade nia saúde.
“ita ko’alia kona-ba ai-han seguru ita konsumu ai-han nutritivu ita tenke asegura mos bee hodi kontrola nia kualidade, tanba bainhira ita konsumu ai-han nutrivu tenke iha bee ne’ebé mak iha kualidade atu labele afeta ba komunidade sira-nia saúde,” diretór servisu munisipál seguransa alimentar (smsa), reinaldo da cruz coli, informa ba agência tatoli, iha aldeia fatisin, kinta ne’e.
hafoin hamoos bee-posu ne’e ekipa sira husu ba komunidade atu labele soe lixu arbiru maibé tenke tau lixu iha nia fatin no uza bee ho kuidadu.
asisténsia saúde ambientál covalima, deonisio freitas barreto hateten, durante ne’e komunidade konsumu bee foer ho nune’e fó impaktu ba komunidade nia saúde hanesan moras vias respiratóriu, iritasaun ba kulit no moras diarea.
“ami-mai halo asaun hodi hamoos bee-posu ba komunidade hodi tau kaporit ho nia funsaun atu  hamate bakteria iha  bee-posu, nune’e komunidade bele konsumu bee-moos ho saudavél,’ nia dehan.
ekipa konjunta hosi smsa, servisu saúde ambiente, sas no betl, e.p hamoos bee posu iha aldeia fatisin, suku camanasa. celestina teles.
hafoin servisu saúde ambiental covalima tau kaporit ba bee-posu, nia husu komunidade labele konsumu lai bee-posu refere durante oras 24 nia laran, maibé se di’akliu durante loron tolu nune’e isterílizasaun bee di’ak tiha mak hafoin bele konsumu.
saúde ambiente covalima mós hatoo mensajen ba komunidade sira uza bee ho kuidadu no tenke tau lixu iha nia fatin, nune’e bele garante ambiente ne’ebé saudavél ba komunidade sira.
reprezentante komunidade fatisin, quintão alves, sente kontente bainhira ekipa konjunta sira hamoos bee-posu ne’e tanba durante ne’e sira konsumu de’it bee-foer hodi fó impaktu ba sira-nia família nia saúde.
“ami sente kontente bainhira ekipa konjunta hamoos bee-posu iha ne’e, nune’e bele konsumu bee ne’ebé moos,” nia dehan.
tuir ajenda hosi ekipa refere, hafoin hamoos bee-posu iha aldeia fatisin, suku camanasa ne’e, ekipa konjunta ne’e sei kontinua hamoos bee-matan parte iha suku debos nian.
primeiru-ministru (pm), taur matan ruak, hamutuk ho ministru koordenadór asuntu ekonómiku, joaquim amaral no reprezentante empreza timor marina square, s.a, diretór ezekutivu empreza a-smart holdings ltd, liam huan chiang, tersa ne’e, hatuur fatuk dahuluk projetu konstrusaun marina square dili.
área konstrusaun lokaliza iha antiga rezidénsia saudozu francisco xavier do amaral, bidau lecidere.
“konstrusaun ne’e konkretiza prioridade nasaun iha prátika no iha posibilidade kumpre objetivu nasionál, ho projetu privadu ne’ebé finansia hosi fundu internasionál, posibilita aparesimentu operadór ekonómiku foun ida iha setór turizmu,” pm hateten iha ámbitu serimónia.
 governu rona aprezentasaun planu mestre lagoa maubara no marina square
empreza timor marina square, s.a hanesan responsável projetu, orijen hosi nasaun singapura, ne’ebé tau prioridade investimentu iha setór turizmu, hodi realiza investimentu iha lecidere ho nia kapitál investimentu millaun $50, no iha faze inísiu sei emprega traballadór timór-oan hamutuk 420.
primeiru-ministru, taur matan ruak no diretór ezekutivu empreza a-smart holdings ltd, liam huan chiang, iha serimónia hatuur fatuk dahuluk monstrusaun marina square dili, iha antiga rezidénsia saudozu xavier do amaral, lecidere. tersa (30/03). egas cristóvão
ba inisiativa ne’e, xefe governu konsidera, lansamentu ne’e marka inísiu prosesu reabilitasaun urbana ne’ebé sei hala’o iha área importante hanesan largo lecidere, ho infraestrutura foun no moderna, efisiente no sustentável iha nível ekonómiku no ambientál, ne’ebé sei disponibiliza la’ós ba de’it servisu foun ba sidadaun, turista, investidór no emprezáriu sira ne’ebé vizita, liuhosi otél, restaurante, estabelesimentu komersiál no apartamentu sira, maibé mós oferta oteleira nasaun di’ak no kualidade servisu sira ne’ebé fó ba utente sira.
primeiru-ministru, taur matan ruak. egas cristóvão
tuir xefe ezekutivu, projetu ne’e marka ritmu kreximentu no progresu ne’ebé governu dezeja ba nasaun, ho inovasaun, kriatividade, empreendedorizmu privadu barak liu, hodi estimula aparesimentu jerasaun traballadór foun ne’ebé kualifikadu no operadór ekonómiku sira.
“investimentu ne’e kontribui duni ba objetivu boot governu no ne’ebé ezije hosi ita-nia sidadaun, liuliu joven sira ne’ebé buka oportunidade foun kona-ba formasaun no empregu, ne’ebé bele hasa’e ninia abilitasaun no kompeténsia sira, inklui fonte rendimentu, moris di’ak no kualidade moris,” pm akresenta,
governu no empreza hatuur fatuk dahuluk monstrusaun marina square dili, iha antiga rezidénsia saudozu xavier do amaral, lecidere. tersa (30/03). egas cristóvão
projetu ne’e, sei kria empregu 170 imediatu diretu no bainhira realiza obra konstrusaun durante faze operasionál sei kria empregu 250 ne’ebé liga diretamente ba projetu.
aleinde ne’e, sei loke oportunidade empregu foun no negósiu sira, hodi hamosu vaga servisu iha transporte, komérsiu, lojístika no servisu tékniku-finanseiru sira.
nune’e mós, iha mós oportunidade foun ba formasaun no kapasitasaun institusionál, ne’ebé hodi uza prátika ne’ebé di’ak liu ba atendimentu no servisu internasionál, sei hasa’e padraun no nível kualidade iha oferta indústria oteleira timor-leste.
biban ne’e, xefe governu agradese ba reprezentante empreza timor marina square tanba halo ona investimentu iha timor-leste no kontinua servisu hamutuk hodi konkretiza projetu ne’e no projetu investimentu seluk.
reprezentante empreza timor marina square, s.a, diretór ezekutivu empreza a-smart holdings ltd, liam huan chiang. egas cristóvão
iha biban hanesan, diretór ezekutivu empreza a-smart holdings ltd, liam huan chiang, apresia ho kolaborasaun governu tanba fasilita ona prosesu.
“agradese ba governu timor-leste tanba konsege fasilita prosesu hotu bele la’o di’ak to’o ohin loron no bele realiza lansamentu ida-ne’e. timor-leste iha nia beleza rasik, riku ho istória no partimóniu kulturál, no importante liu populasaun timor-leste mesak ema ne’ebé serbisu maka’as,” liam huan dehan.
nia konsidera mós timor-leste iha poténsia ne’ebé signifikadu, tanba ne’e sai razaun ba empreza hodi bele halo investimentu.
ministru prezidensia konsellu ministru, fidelis manuel leite mangalhães ho ekipa, sesta ne’e, hala’o sorumutu ho prezidente repúblika, josé ramos horta, hodi aprezenta prosesu negosiasaun no futuru inplementasaun ba projetu millennium challenge corporation (mcc) iha tl ne’ebé apoiu  hosi governu estadu unidu amérika.
notisia relevante: timor-leste no mcc konklui negosiasaun apoiu finanseiru milliaun $420
“dezenvolvimentu kooperasaun mcc hodi ko’alia prosesu no lala’ok sira faze negosiasaun no dezeñu detallu projetu nian. tanba ne’e, ohin, hau ho ekipa mai halo aprezentasaun ba prezidente repúblika fó informasaun kona-ba prosesu tomak relasiona ho negosiasaun no futuru inplementasaun ba inisiativa projeitu mcc nian iha timor-leste,” ministru fidelis hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairru pite, dili.
projetu mcc hetan ona autorizasaun ka aprovasaun hosi sira-nia board government ba proposta investimentu timor-leste nian.
“proposta finansiamentu ne’e ho montante millaun $420 no timor-leste millaun $64 hodi finansia projetu bee no sameamentu, trainazen no edukasaun,” nia dehan.
nune’e, agora tuir mai hein prosesu kongresu amerikanu hodi hetan autorizasaun ba asinatura
“bainhira asina ona projetu ne’e durasaun to tinan lima,” nia hateten.
durante sorumutu ne’e, prezidente repúblika, josé ramos horta, hato’o katak sempre iha atensaun no interese ne’ebé boot ba iha asuntu relasaun internasionál.
notisia relevante: pm taur simu vizita kortezia prezidente eua-ceo mcc
 ministériu saúde relata, kazu detetadu pozitivu foun na’in-rua, rekuperadu 11 no ativu 17.
“ohin kazu detetadu foun na’in-rua, rekuperadu  11 no kazu ativu 17,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu,kuarta ne’e. 
nune’e, hahú 21 marsu 2020 to’o 11  maiu 2022  iha kumulativu kazu konfirmadu 22.888 no óbitu 130.
hosi horisehik mai ohin, laboratóriu nasionál saúde halo teste pcr 146,  kompostu vijilánsia sentinela laiha , rastreiu ba kontaku laiha, rastreiu aleatóriu rua, viájen internasionál 144, follow up iha kuarentena laiha.
alende ne’e, totál teste pcr ne’ebé halo iha  10  maio 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 49 hanesan maubisse la iha,  maliana 10, viqueque laiha, suailaiha,  baucau laiha ermera laiha, raeoa laiha, hngv  46,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 10 maiu  2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  11 maiu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida iha baixa ho covid-19 ida.
covid-19: kazu detetadu pozitivu na’in-ida no ativu 26
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) planeia sosa kontentór hodi tau-hamutuk sasán ne’ebé parte aifaesa apreende, liuliu sasán liu prazu sira molok halo destruisaun.
“kona-ba estabelese armazen ne’e iha duni planu iha tinan ne’e, maibé orsamentu inklui servisu deskonsentradu sira no orsamentu la pasa iha parlamentu nasionál, ho nune’e ha’u iha hanoin ida katak bele sosa de’it kontentór tanba presu ladún boot,” inspetór jerál aifaesa, i.p, ernesto monteiro, informa ba agência tatoli, iha ninia knaar fatin, matadoru, segunda ne’e.
 aifaesa identifika empreza inklui na’an tasak iha produtu cesta bázika
nia dehan, provizóriumente fatin tau sasán sira ne’ebé aifaesa foti tau de’it iha eskritóriu no haree ba espasu la sufisiente.
“bainhira sasán sira ne’e tau hamutuk fali ho ema (funsionáriu) sira ne’ebé serbisu, aleinde ema, sasán mós iha sorin ne’e ninia iis dois afeta tebes, iha parte ida ami kontrola hela ijiene maibé ami rasik laiha ijiene,” nia preokupa.
tanba ne’e, bainhira planu ne’e la konsege realiza iha tinan 2022 mak sei prevee orsamentu ba tinan 2023.
aifaesa iha kompeténsia atu halo inspensaun no fiskalizasaun, katak produtu sira ne’ebé iha di’ak ba saúde umana, fó instrusaun no determina koima bainhira empreza komete infrasaun tuir dekretu-lei númeru 26/2016, loron 29 juñu 2016.
vizaun institutu ne’e maka hanesan entidade referénsia ida ba protesaun konsumidór, defeza ba saúde no promosaun ba konkorénsia leál entre operadór ekonómiku.
ho misaun importante ne’e mak halo avaliasaun kona-ba risku iha kadeia alimetár no asegura komunikasaun no divulgasaun públika no transparante ba konsumidór sira, halo inspesaun no fiskalizasaun no prevensaun ba kumprimentu lejizlasaun ne’ebé regula ezersísiu kona-ba atividade ekonómiku sira iha setór alimentár no la’ós alimentár.
governu liuhosi ministériu agrikultura no peska, pedro reis, hamutuk ho adjunta xefe kaxa sivil prezidénsia repúblika distribui mákina dulas hare ba grupu agrikultura 10 iha postu administrativu zumalai, munisípiu covalima.

“ha’u husu ba grupu sira tenke kuidadu mákina sira-ne’ebé map ho parseiru oferese tenke kuidadu mákina no uza ho didi’ak maske fó apoiu ba grupu 10, maibé atu fasilita mós grupu sira seluk,” pedro reis hateten hafoin entrega mákina dulas hare ba grupu sira, iha aldeia beilaco, suku raimea, postu administrativu zumalai, munisípiu covalima, segunda ne’e.
governu hamutuk ho parseiru sei haree ba futuru atu aumenta tan maibé tenke prosesu la’o neineik, maibé mákina ne’ebé governu hamutuk ho parseiru oferese ne’e tenke kuidadu.
“iha posibilidade atu aumenta ba futuru importante tenke kuidadu. ita haree rezultadu ho aproximasaun hosi governu bele fó tulun tenke ho kuidadu,” governante ne’e hateten.
tanba ne’e, nia mós hato’o parabéns ba grupu agrikultór sira-ne’ebé simu mákina tenke uza ho didi’ak no hatudu ho nia rezultadu.
ofisiál projetu programa hasa’e produtividade agríkultura sustenvel (hapas/sapip) covalima, leonito da silva, hateten durante ne’e projetu hasa’e produtividade agrikultura sustentavél (hapas) apoiu fundu no mákina ba grupu agrikultura sira.
“ita apoiu ona hand tractor (ht) haat (4) ba grupu rua, mákina dulas hare ohin ita entrega hamutuk 17 ba iha grupu 10 ho nia orsamentu $17,425 hodi sosa mákina dulas hare 17 no ekipamentu seluk hodi fasilita grupu agrikultura,” nia informa.
durante ne’e hapas estebelese ona grupu agrikultura hamutuk 26 no hosi númeru ne’e grupu agrikultura 16 mak hetan ona apoiu fundu hosi sapip.
grupo 26 ne’ebé liuhosi projetu sapip estabelese iha suku raimea, postu administrativu zumalai ne’e sira halo atividade iha área sira kona-ba pekuarai, hortikultura, floresta no agrikultura.
enkuantu grupu agrikultura ne’ebé mak simu mákina dulas hare ne’e mak hanesan grupu agrilkultura moris foun b, ha’e-oan, fuan domin, who, mota-ain, ai-manas viagou-halibur, hadomi agrikultura, kalma no beititir buka rasik.
programa hasa’e produtividade agríkultura sustenvel (hapas/sapip) ne’e finansia hosi world bank durante ne’e fó apoiu fundu ki’ik ba grupu agrikultura liuhosi ministériu agríkultura no peska iha área basias hidrográfiku ho objetivu atu hadi’a ekonomía agrikultór iha nivel suku.
enjiñaria hosi sekretária programa nasionál dezenvolvimentu suku (pnds) fó treinamentu padraun konstrusaun ba tékniku enjiñeiru sira hosi postu administrative hitu (7) iha munisípiu covalima.
objetivu hosi formasaun ne’e, atu hasa’e tékniku enjiñeiru sira-nia kuñesimentu iha área tékniku nian kona-ba padraun konstrusaun molok implementa projetu sira.
“iha formasaun ne’e, ko’alia kona-ba padraun konstrusaun durante ne’e, ami la’o liga ba liña setorál sira. pnds iha mos padraun ne’ebe utiliza hodi implementa projetu sira-ne’ebé iha suku sira, determina no priorítiza bele implementa iha baze liu-liu infraestrutura bázika,” enjinãria sekretariadu pnds nasionál, zelia freitas da conceicão, hateten ba jornalista sira, iha salaun resto família, kuarta ne’e.
tanba ne’e, nia dehan, infraestrutura liña setorál hanesan drainajen, ponte, estrada, edifísiu sira, reabilitasaun sede suku, konstrusaun uma kbiit laek (ukl) no rezidénsia ba profesór sira.
“ita implementa mós ba iha konstrusaun uma kbiit laek (ukl) no rezidénsia profesór sira-nian depende nesesidade ne’ebe mak prioridade liu hosi ita-nia suku atu implementa programa iha suku,” nia dehan.
iha tinan fiskal 2022 ne’e sei implementa projetu lubuk ida iha suku no molok atu implementa projetu sira presiza fó formasaun ba tékniku enjiñeiru iha área tékniku.
formasaun ne’e hahú iha loron 21 to’o loron 23 fulan juñu ne’e no formadór sira mai hosi ekipa nasionál, ne’ebé partisipa hosi tékniku pnds postu administrativu hitu (7) iha covalima.
universidade da paz (unpaz) no institute of business (iob) la konsege ezekuta hotu inzensaun propina, ne’ebé antes ne’e ministériu ensinu superior siénsia no kultura (messk) prevee ona ho montante $1.771.415.
“ita la konsege ezekuta hotu tanba estudante iha barak mak la mai halo konfirmasaun,” reitór unpaz, adolmando amaral, informa iha ninia knaar fatin, ai-mutin ba agência tatoli, segunda ne’e.
antes ne’e, instituisaun ensinu superiór privadu (iesp) submete ona relatóriu prelimináriu ezekusaun inzensaun propina faze dahuluk ba messk, maibé la konsege ezekuta 100%.
“agora ministériu sei haree relatóriu, hafoin atu konfirma buat ruma ami sei halo filafali verifikasaun ba estudante sira,” nia akresenta.
totál orsamentu ne’ebé unpaz simu hosi messk hamutuk $1.152.835, hodi fó inzensaun propina ba estudante 9.167, ne’ebé konsege ezekuta 86%, ba estudante 7.000 resin.
“ami sei asegura hela metade, nune’e 3% hosi subsídiu ne’ebé iha bele kontinua hein estudante sira ne’ebé seidauk hetan subsídiu atu mai halo konfirmasaun. maibé to’o loron termina maka sira la mai konfirma, universidade mak sei devolve fali osan sira ne’e ba kofre estadu.
“osan sira ne’e universidade simu atu halo pagamentu ba estudante sira inklui sira ne’ebé gradua iha tinan kotuk. tanba ne’e, ita husu ba ministériu atu fó tan tempu buka tuir estudante sira ninia paradeiru hodi konfirma mai foti sira-nia direitu,” nia tenik.
nune’e mós, reitór iob, pedro ximenes, dehan, sira-nia parte aprezenta ona relatóriu ba ministériu, relasiona pagamentu subsídiu propina ba estudante sira, maibé agora sira hein de’it inspetór jerál messk ninia auditóriu ba relatóriu ne’ebé maka submete ona.
 inspesaun jerál messk nota inzensaun propina estudante 66.106 la’o di’ak
iob antes ne’e hetan transferénsia orsamentu hosi governu hamutuk $618.580 hodi halo inzensaun propina ba estudante hamutuk 4.361 maibé estudante barak mak la mai halo konfirmasaun to’o ohin loron.
“ami onestu de’it, pagamentu subsídiu propina ba estudante ami la konsege ezekuta to’o ramata, ami konsege ezekuta de’it 79%, ne’ebé kuandu la ezekuta hotu tenke devolve filafali ba kofre estadu,” nia tenik.
bankada parlamentár prontu kontribui ba diálogu ne’ebé inísia hosi prezidente repúblika, josé ramos horta, tanba antes ne’e iha kompromisu eleitorál to’o simu pose nu’udar prezidente repúblika.

 horta promete promove diálogu ho partidu asentu parlamentár  
vise bankada plp, francisco de vasconcelos, hateten iha kompromisu politika, prezidente repúblika atuál sempre hato’o sei hala’o diálogu ho partidu sira iha asentu parlamentár hodi hamutuk lori dezenvolvimentu nasaun ba oin, nune’e plp prontu kontribui.
“to’o agora ami seidauk simu karta ruma hosi prezidente repúblika kona-ba diálogu maibé ba diálogu importante no plp prontu kolabora ba diálogu saida de’it,” vise bankada plp ne’e hateten ba agência tatoli iha parlamentu nasionál, segunda ne’e.
tan ne’e, nia dehan,  hein de’it matéria saida mak pr bele aprezenta iha diálogu ba asuntu interrese nasionál lori dezenvolvimentu nasaun nian.
“prezidente repúblika simu pose jura ona sei halo knar tuir konstituisaun de’it ne’ebé agora plenária aprova lei lubuk no orsamentu, katak parlamentu servisu la’o loos no normál hela. tan ne’e,  prezidente ko’alia kona-ba diálogu iha kompeténsia promove diálogu soké nia substánsia no matéra ne’e saida,” nia hateten.
deputadu hosi bankada governu ne’e hateten, partidu tolu ne’ebé daudaun kaer hela viii governu konstitusionál ontinua sólidu no metin hodi bele implementa programa sira-ne’ebé trasa ona to’o mandatu ramata, ne’ebé hela tinan ida resin de’it ona.
“governu plataforma tolu metin hodi implementa ba introdús programa medida foun barak iha orsamentu retifikativu ba rekuperasaun ekonómika. ne’ebé asaun real oinsa orsamentu ne’ebé aloka implementa kala’e hanoin ida ne’e prezidente repúblika halo ida-ne’e ka lae,” nia dehan.
tan ne’e, pr nia responsabilidade oinsá garante funsionamentu estadu ne’ebé parlamentu aprova orsamentu ona, governu tenke introdús medida sira-ne’ebé trasa ona.
xefe bankada kkunto, olinda guterres, hateten to’o agora kkunto rasik seidauk simu karta ruma kona-ba diálogu ne’ebé hala’o hosi xefe estadu maibé bainhira iha inisiativa ruma prontu kontribui.
“diálogu ba asuntu ba dezenvolvimentu, ami kunto prontu fó apoiu. maibé, diálogu ba disolve parlamentu nasionál, ida-ne’e ami la aseita tanba partidu tolu iha governu agora la’o di’ak no metin hela, no garante ukun sei to’o nia mandatu ramata,” nia dehan.
antes ne’e, vise bankada fretilin, antóninho bianco, hato’o katak fretilin desde uluk prontu hala’o diálogu ho sé de’it hodi lori dezenvolvimentu nasaun ba oin katak “unidade asaun no progresu, hamutuk ita bele”.
“tanba ne’e, diálogu ne’ebé prezidente hakarak hala’o buat ne’ebé di’akfretilin desde uluk to’o mai agora prontu hamutuk hala’o diálogu maibé diálogu la’os atu disolve parlamentu ne’e ita la konkorda” nia afirma
nune’e mós, xefe bankada cnrt, duarte nunes, konfirma to’o agora seidauk simu karta ruma hosi xefe estadu atuál kona-ba diálogu, nune’e se iha diálogumak cnrt  prontu fó opiniaun bainhira iha inisiativa.
ministériu saúde  relata kazu detetadu foun positivu covid-19 nain ida, rekuperadu la iha, no kazu ativu na’in 11, iha kinta ne’e.

“ohin kazu detetadu foun positivu covid-19 nain ida, rekuperadu ida no kazu ativu 10,” hateten diretora jerál prestasaun saúde, odete da silva viegas  liuhosi nota komunikadu ne’ebé agência tatoli asesu ohin  ne’e.
nune’e, hahú 21 marsu 2020 to’o 28 abríl 2022  iha kumulativu kazu konfirmadu 22.863 no óbitu 130.
hosi horisehik mai ohin, laboratóriu nasionál saúde halo teste pcr 50,  kompostu vijilánsia sentinela rua, rastreiu ba kontaku la iha, rastreiu aleatóriu ualu, viájen internasionál 40, follow up iha kuarentena laiha.
alende ne’e, totál teste pcr ne’ebé halo iha 27 abríl 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 60,hanesan maubisse la iha,  maliana hitu, viqueque la iha , suai 16, baucau la iha ermera la iha , raeoa la iha, hngv  53, lautém la iha, vera cruz la iha manufahi la iha.
populasaun elijível tinan 18 ba leten, ne’ebe simu ona vasina to’o iha loron 27 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  28 abríl  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu  no baixa ho covid-19 la iha.
vise prezidente partidu libertasaun populár (plp), deometro carvalho, hateten plataforma koligasaun hosi partidu fretilin, plp, khunto no forsa polítiku sira seluk fó apoiu ba kandidatu prezidente repúblika, francisco guterres ‘lú olo, iha eleisaun segunda volta tanba durante mandatu hanesan xefe estadu atuál hatudu ona garante estabilidade governativa no respeitu ba konstituisaun.

 lú olo la viola konstituisaun durante mandatu 2017-2022
“razaun plataforma koligasaun apoiu kandidatu prezidente repúblika lú olo ba mandatu daruak tanba iha nia mandatu dahuluk hatudu ona prezidente repúblika ida haraik an, pesiénsia no garante estabilidade governativa no respeitu ba konstituisaun mezmu sira balun hatudu sira-nia an aas liu fali tribunál ne’ebé halo interpretasaun ba asuntu hatudu hakarak sama lei sira,” vise prezidente plp ne’e hateten iha ambitu kampaña kandidatu lú olo ho tipu diálogu iha jináziu, maliana vila, kuarta ne’e.
nia husu, militante no apoiante sira hotu atu mantein vijilansia makaas garante prezidente repúblika ida lori moris di’ak ba povu.
reprezenta partidu khunto, vital dos santos, hateten fó apoiu ba kandidatu lú olo tanba durante nia mandatu dahuluk hatudu susesu boot servisu kombate hasoru covid-19 mezmu iha nasaun barak enfrenta ema mate barak maibé timor-leste númeru kazu óbitu uitoan tanba lú olo konsege jere covid-19 ho di’ak.
khunto agora sai ona aliadu estratéjiku hamutuk ba eleisaun prezidensiál segunda volta bele mós aliadu ne’e la’o to’o rohan laek.
“khunto laiha rezerva lidér supremu foti desizaun iha kraik firme ezekuta orden hodi fó apoiu tomak ba vitória lú olo nian,” nia dehan.
prezidente partidu os verdes, antónio lelahunu cruz, afirma fó apoiu ba lú olo  iha eleisaun primeira no segunda volta tanba durante mandatu ho vizaun hanesan ho os verdes no mós tuir  partidu istóriku fretilin  ne’ebé ho modelu reprezenta hakarak harii sosiedade rejiliente, inkluzivu no sustentavel.
nia dehan, apoiu lú olo to’o daudaun ne’e partidu os verdes eziste legalmente iha timor-leste hodi rejista ofisiál iha ministériu justisa no hein proklama hosi tribunál rekursu.
“os verdes servisu makaas iha baze no husu mós forsa konjunta hamutuk ho partidu seluk hodi  fó votu ba lú olo iha 19 abríl mai, atu bele  sai  prezidente repúblika iha responsavilidade ba povu ho dalan loos,” nia dehan.
embaixadora seguransa saúde  ba rejiaun  ázia no ázia  pasifiku, stephanie williams vizita armazein servisu autonomu medikamentus saúde  (sames). iha vizita ne’e hodi observa direita  ekipamentu   ne’ebé mak durante ne’e apoiu  governu autralia ajuda, liu liu  iha situasaun covid-19 nian laran.

embaixadora stephanie williams ba  jornalista sira  bainhira remata vizita ba armazem sames kampung-alor ohin, hateten vizita ne’e atu observa direita ekipamentu sira ne’ebé mak durante ne’e governu australia apoiu on aba sames.
“vizita ne’e atu haree direita ekipamentu sira  ne’ebé mak durante  australia apoiu ba sames, liu-liu iha tempu pandemia  covid-19. tanba, governu australia servisu hamutuk ho unicef  halo aprovisionamentu  ba makina zelera korente malirin hodi uza ba  vasina covid-19 nian,”  embaixadora  ne’e hateten.
nia dehan, durante ne’e relasaun parseria entre  governu australia ho sames lao diak tebes. ba futuru sei  haree liu ba sistema msuplay hodi  oinsá bele maneza aimoruk sira  husi doadores tenki ho didiak atu nune’e bele distribui   fali  ba fasilidade saúde sira rai laran.
iha fatin hanesan, diretór ezekutivu sames, santana martins agradese ba  embaixadora seguransa  saúde  ba rejiaun  azia  no azia pasifiku. tanba, durante ne’e sira servisu diak tebes ho sames.
“agradese ba ita hotu ne’ebé mak durante ne’e servisu iha situasaun covid-19 nian  laran. nune’e  ba oin ita kontinua nafatin hamutuk tau matan ba medikamentu ekipamentus iha sames,” santana martins hateten.
diretór servisu edukasaun munisípiu covalima, rui suni seran informa, servisu edukasaun covalima realiza sertame ba estudante ensinu bàzika 9 hodi komemora loron restaurasaun independénsia timor-leste ba dala-xx (20 maiu 2002-27 maiu 2022).

“ohin ne’e, ami realiza atividade sertame ba estudante ensinu báziku 9 hodi komemora loorn restaurasaun independénsia timor-leste nian,” rui suni seran hateten ba jornalista sira iha salaun amc, kampung baru, segunda ne’e. 
servisu eduksaun covalima realiza sertame ne’e iha modalidade rua mak hanesan, modalidade sertame hosi estudante eskola bàzika 9 modalidade konkursu públiku ba estudante ensinu sekundáriu ho ensinu tekniku vokasionál sira. 
estudante ne’ebé mak partisipa iha kompetisaun sertame hosi eskola sira hanesan ensinu bàziku salele ogues, dais, ladi, suai loro, sândalo, lontale, café ho são luis no konkursu públiku ba ensinu sekundáriu mak hanesan eskola sekundáriu públiku jeràl, cafe, eskola càtolika ave maria suai, eskola tèkniku vokasionál akar-laran cristal no salele.
estudante sira hala’o sertame ne’e foku ba lian tetun, portugés, inglés no matéria matemátika 
atividade sertame ne’e organiza hosi sevisu edukasaun covalima no juri i, ii to’o iii mai hosi servisu edukasaun covalima no observadòr profesór sira hosi eskola ebc dais, são luís ho salele.
“ho nune’e, estudante ne’ebé mak sai vensedór iha sertame ne’e sei hetan prémiu. hafoin  finaliza isar bandeira mak sei fahe prémiu ba manan-na’in sira,” nia dehan.   
estudante ebc ogues, novelia antónia da silva, hateten nia parte sente kontente hodi partisipa iha atividade sertame iha ámbitu komemora loron independénsia timor-leste.
“ohin, ami mai atu partisipa iha atividade sertame ne’ebé organiza hosi servisu edukasaun covalima hodi komemora loron independésia timor-leste ” nia hateten.
enkauntu orsamentu ba atividade kompetisaun sertame no diskursu públiku ne’e hamutuk $952.50. 
institutu superior filozofia no teolojia (isfit) dom jaime goulart fatu-meta, kuarta ne’e, realiza seremónia judisium ba estudante 102, kompostu hosi nível lisensiatura hosi fakuldade filozofia 83 no lisensiatura hosi fakuldade teolojia 19 inklui feto na’in-tolu.
reitór isfit, padre justino tanec, husu ba finalista atu kontinua tane a’as nafatin naran instituisaun superiór ne’e iha sosiedade nia le’et.  
“husu ba estudante finalista atu utiliza didi’ak buat ne’ebé hetan ho kredibilidade institusionál no buka atu aplika matenek iha sosiedade nia le’et no fatin serbisu. labele haluha lori nafatin naran isfit iha serbisu fatin, tane didi’ak naran ida-ne’e ho kualidade hodi hamorin liután instituisaun superiór nia naran inklui bele ajuda sosiedade no igreja,” reitór isfit hateten durante seremónia ne’ebé hala’o iha salaun katedrál vila verde, kuarta ne’e.
 isfit sei hala’o graduasaun dahuluk ba finalista 100
judisium iha faze ne’e sei tama iha segunda graduasaun, ne’ebé sei realiza iha loron 29 abril 2022.
reitór apresia ho esforsu estudante 120 konsege termina ona estudu, ne’ebé antes ne’e liu hosi prosesu estudu naruk no todan hodi kompleta semestre ualu durante tinan-haat, ne’ebé akademikamente estudante ida-idak tenke konklui kréditu 240 mak foin bele termina prosesu hodi hakat ba graduasaun.
estudante isfit ba tinan letivu ne’e hamutuk 500 resin, kompostu hosi filozofia iha 434 no teolojia iha 100 resin.
“sira bele halo esforsu hodi kria serbisu no buka serbisu tuir transkrisaun valór no dokumentu nesesáriu ne’ebé sira hetan iha prosesu judisium no graduasaun nia laran,” reitór akresenta.
 xefe departamentu emerjénsia hospitál nasionál guidu valadares (hngv), flavio jose boavida, informa karreta truck hetan asidente trafégu iha aldeia marabia, suku lahane orientál, postu administrativu na’in-feto, munisípiu dili, rezulta estudante universidade dili (undil) na’in- 29 mak halo tratamentu saúde iha hngv tanba hetan kanek.
“hosi asidente ka karreta truck baku fila rezulta estudante unidl na’in-29 hetan kanek ne’ebé hetan kedas tratamentu hosi médiku sira iha sala emerjénsia,” xefe departamentu emerjénsia hngv ne’e hateten ba agência tatoli iha nia knaar fatin hngv-bidau, sesta ne’e.
iha asidente tráfegu kuaze estudante na’in-29, kompostu hosi mane na’in-10 no feto 19, hosi númeru ne’e maioria hetan kanek kmaan.
hosi totál ne’e, estudante na’in-26 mak fila ba uma ona tanba kondisaun estavél no na’in-tolu mak baixa hela iha sala emerjénsia no hetan tratamentu médiku espesialista. 
“estudante na’in tolu ne’e kondisaun la grave tanba pasiente na’in-ida nia ruin boot halai ses malu husi parte karuk, ida seluk tohar iha kabas parte loos nian no ida tan ruin mak ses malu iha parte kabas entaun sira ne’e tenke hetan tratamenu espesial,” resposavél ne’e akresenta.
 ministériu saúde relata, kazu detetadu pozitivu foun  na’in-ida, rekuperadu hitu no kazu ativu 15.
“ohin kazu detetadu foun na’in-ida, rekuperadu  hitu no kazu ativu 15,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 03  maiu 2022  iha kumulativu kazu konfirmadu 22.875 no óbitu 130.
hosi horisehik mai ohin, laboratóriu nasionál saúde halo teste pcr 29, kompostu vijilánsia sentinela laiha, rastreiu ba kontaku laiha, rastreiu aleatóriu ida, viájen internasionál 28, follow up iha kuarentena laiha.
alende ne’e, totál teste pcr ne’ebé halo iha  02 maiu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 49 hanesan maubisse laiha, maliana neen, viqueque laiha, suai neen,  baucau laiha, ermera laiha, raeoa laiha, hngv  37,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 03 maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste durante loron hitu ikus maka 0,4/100 mil abitante.
iha loron  03 maio  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
covid-19 : pozitivu haat no ativu 18
embaixadór austrália iha timor-leste, bill costello, haksolok tanba timor-oan barak mak serbisu iha austrália.
diplomata australianu ne’e hato’o nia sentimentu bainhira akompaña diretór diresaun nasionál empregu exteriór (dnee), filomeno soares, hodi hala’o vizita ba traballadór timor-oan na’in-67, kompostu hosi mane 55 no feto 12, tuir programa pre departure briefing (pdb).
“governu austrália haksolok haree governu timor-leste mobiliza filafali joven timor-oan barak bá serbisu iha austrália, hafoin mundu enfrenta pandemia covid-19, austrália kontinua presiza traballadór timor-oan bá serbisu iha austrália tanba hatudu serbisu di’ak, maibé ha’u husu mós ba imi labele halai ses hosi sistema, nune’e imi nafatin iha kontrolu hosi adidu,” embaixadór bill costello, hateten iha salaun stvj, camea becora, kuarta ne’e.
 empreza medfield planeia rekruta traballadór timor-oan 50 serbisu iha austrália
nune’e, diplomata ne’e enkoraja joven timor-oan sira, liuliu na’in-67 ne’ebé hetan ona oportunidade atu ba serbisu iha austrália hatudu komportamentu serbisu di’ak, nune’e empregadór hosi austrália bele emprega barak liután timor-oan sira.
iha fatin hanesan, diretór diresaun nasionál empregu exteriór, filomeno soares, agradese ba embaixadór australia ne’ebé disponibiliza nia tempu hodi bele ba vizita traballadór timor-oan nia atividade, atu nune’e bele fahe informasaun ba sira molok bá serbisu iha austrália.
“ha’u husu imi na’in-67 ne’ebé ohin partisipa iha programa ne’e, atu rona didi’ak informasaun ne’ebé embaixadór fó hodi nune’e bá serbisu iha austrália atu labele halai ses hosi sistema no hatudu komportamentu serbisu di’ak, tanba imi maka sai save ba susesu programa no haruka traballadór ba serbisu iha austrália,” nia akresenta.
eletricidade de timor-leste, empreza públika (edtl, e.p), segunda ne’e, selebra akordu servisu ho institutu petróleu no jeolojia, institutu públiku (ipg,i.p sigla portugés) no institutu jestau ekipamentu, institutu públiku (ige, i.p, sigla portugés) hodi fornese servisu di’ak liután ba públiku.
“iha sira-nia (edtl) servisu loron-loron atu serbí ita-nia rain ne’e sira presiza apoia rua, ezemplu ige nia servisu karik halo intervensaun iha kondisaun emerjénsia ruma ba fasilidade ne’ebé edtl jere hela. enkuantu kona-ba torre ne’ebé sei estabelese presiza apoia hosi ipg tanba sira mak iha knaar atu haree katak rai sira ne’e iha duni kondisaun ka lae, ne’ebé liuhosi akordu ne’e bele fasilita servisu edtl di’ak liután,” ministru obra públika, abel pires da silva, hateten hafoin asiste instituisaun tolu asina akordu, iha salaun mop, caicoli.
 edtl, e.p hahú instala iluminasaun iha estrada protokolu
nia dehan, durante ne’e apoia servisu sira ne’e la’o hela maibé atu kontinua di’ak liután presiza liuhosi akordu servisu ida.
iha biban hannesan, prezidente konsellu administrasaun edtl, e.p, paulo da silva, reforsa, asina akordu ne’e atu formaliza kooperasaun ne’ebé antes ne’e hala’o ona.
“ho nune’e presiza legaliza ho baze legál ruma, nune’e sai mata-dalan hodi guia ita halo servisu di’ak liután,” nia akresenta.
aleinde ne’e, nia konsidera akordu ne’ebé halo ho ige importante tebes tanba durante ne’e halo ona servisu lubuk hodi apoia másimu, liuliu iha situasaun emerjénsia sira liga ho torre sira ne’ebé  krítiku tebes iha territóriu laran.
“tanba ne’e sei iha nesesidade lubuk ida hodi haree hamutuk ba oin, inklui transportasaun mákina pezadu sira no mós formasaun kona-ba mekánika, ho servisu sira ne’e sai razaun ba ita iha kooperasaun”, nia dehan.
enkuantu ho ipg, presiza kolaborasaun tanba edtl iha hanoin atu harii torre no parke ba enejia iha futuru, tanba torre sira daudaun ne’e krítiku entaun presiza iha estudu jeolójiku ida kona-ba rai no fatin sira.
“nune’e ami bele hetan rekomendasaun ba fatin sira ne’ebé seguru tanba daudaun torre sira ne’ebé lokaliza iha territóriu timor ameasadu no susar tebes ba ami atu haree tanba laiha koñesimentu kona-ba kualidade rai no fatin sira,” nia subliña.
estatutu edtl hatúr katak bainhira hakarak halo kooperasaun tenki legaliza ho nota entendimentu ida no hetan autorizasaun hosi ministériu tutela.
kandidatu prezidente repúblika periódu 2022-2027 ho númeru sorteiu rua (2), francisco guterres lú olo, hala’o atividade kampaña eleitorál ba loron datoluk ho tipu diálogu ba apoiante simpatizante no organizasaun forsa polítika no povu munisípiu manufahi, segunda ne’e.

 lú olo sei propoin ba governu dezenvolve setór agrikultura-peska iha manufahi
komunidade manufahi, francisco amaral, husu ba lú olo bainhira reeleitu sai xefe estadu tenke servisu hamutuk ho ezekutivu tau atensaun ba kondisaun estrada no tenke dignifika veteranu ho pensaun vitalísia hanesan mós membru membru parlamentu nasionál no kargu titulár sira-ne’ebé simu pensaun vitalísia.
“ami povu kontinua nafatin fó konfiansa ba ita-nia kandidatu prezidente repúblika 2022-2027 maibé hakarak ko’alia uitoan ba kestaun veteranu hanesan ita-boot sira iha parlamentu nasionál no membru governu ne’ebé simu pensaun vitalísia, maibé família mate no ami ho grau 4a7 la hetan pensaun vitalísia ne’e hanesan ita ko’alia violasaun direitu umanu,” francisco amaral hateten iha ámbitu diálogu ho kandidatu pr, francisco guterres lú olo, iha salaun parokiál same vila.
komunidade hosi postu administrativu turiskai, agostinho de jesus, hato’o preokupasaun sosiál liu-liu ba estrada hosi urahu ba turiskai kondisaun ladi’ak, komunidade susar asesu bee-moos no komunidade iha suku orana, makere, liurai no suku sira seluk seidauk asesu eletrisidade ba lú olo.
nune’e mós, salvador tilman, hateten nia nafatin fó konfiansa ba kandidatu pr lú olo atu sai xefe estadu daruak maibé bainhira reeleitu, tenke koordena ho governu tau atensaun ba problema ne’ebé povu hasoru.
“iha postu administrative alas tanbasá to’o agora estrada ho eletrisidade labele tama maibé ami rona eletrisidade iha fatin tolu ne’ebé tama ona iha planu nasionál, maibé to’o agora la hala’o,” nia dehan.
 2022: komisaun a sei fó prioridade ba alterasaun lei pensaun vitalísia
nia husu, bainhira eleitu sai pr karik tenke fó atensaun mós ba manorin-na’in sira-ne’ebé servi povu nia oan sira maibé to’o agora seidauk asina kontratu maske sira dedika an hodi fó kontribuisaun hanorin labarik sira ho voluntáriu.
aleinde ne’e, nia aprezenta mós kona-ba ponte tara ne’ebé konstrui iha suku tutuluru iha tinan hirak liubá to’o agora seidauk iha reabilitasaun, ne’ebé ponte ne’e fasilita tebes komunidade hosi postu administrativu turiskai, alas, fatuberliu ho same.
“triste tebes momentu udan to’o agora, ponte ne’e rede ai-kabelak sai kotu, rahun arbiru no ita-nia komunidade ultrapasa ne’e fó perigu ba sira-nia vida,” nia dehan.
hatán ba ida-ne’e, kandidatu prezidente repúblika, francisco guterres lú olo, hateten hanesan atuál xefe estadu antes ne’e halo vizita no halo diálogu hanesan ho komunidade manufahi foti preokupasaun hirak ne’e hodi rejista no momentu akompaña direta hosi membru viii governu konstitusionál hodi fó resposta ba responsavel kada área hanesan edukasaun, estrada, eletrisidade katak iha ona planu no programa atu halo.
“tanba ne’e agora ba ha’u hanesan prezidente repúblika esplika katak prezidente iha poder duni atu hato’o ba governu saida mak povu ida-ne’e seidauk hetan hanesan fasilidade moris, tanba ne’e ba ezekutivu oinsá povu ida-ne’e hetan resposta ba sira-nia prokupasaun,” nia hateten.
lú olo konsidera, importante tebes presiza hadi’a estrada hodi bele fasilita estudante asesu ba eskola no kondisaun infraestrutura ida di’ak, maibé hanoin governu iha planu no programa atu bele implementa.
“ha’u hanesan prezidente aprova tiha ona alterasaun lei jestaun orsamentu hodi define loloos orsamentu no programa ho rezultadu buat tolu ne’e, governu kria hodi permite ba orsamentu atu bele hetan rezultadu iha tempu badak,” nia dehan.
tanba ne’e, atu projeta ba oin mak nia hakarak kandidatu an dala ida tan no bainhira eleitu sai xefe estadu mak sei kontinua servisu hamutuk ho governu atu responde povu nia preokupasaun no nesesidade.
 cne deside kampaña ba segunda volta ramata iha 13 abríl
diretór jerál sekretariadu tékniku administrasaun eleitorál (stae), acilino manuel branco, informa eleitór foun sira-ne’ebé atu tuir eleisaun segunda volta ne’e aumenta 312 maibé governu imprime bulletin votu ho nia kuantidade hanesan iha eleisaun prezidensiál 2022 primeira volta ne’e.

kuantidade bulletin votu ba eleisaun prezidensiál segunda volta hanesan, maibé aumenta de’it uituan tanba foin daudaun imprime lista iha tan eleitór ne’ebé tinan atinje idade 17 iha 19 abríl ne’e aumenta hamutuk 312,” acilino manuel branco hateten ba agência tatoli, via telefónika, sesta ne’e.
hosi totál eleitór 312 ne’e, maihosi eleitór sira-ne’ebé mak horibainhira tinan seidauk to’o no la tuir vota maske sira-nia kartaun eleitorál iha ona.
tanba ne’e, nia dehan, impreza nasionál timor-leste (intl) kinta (31/3) horisehik halo abertura hahú imprime no sei termina iha loron 12 abríl tinan ne’e, nune’e loron 13 bele entrega ona ba stae no stae sei deside hodi transporta ba munisípiu sira hotu no ba diáspora.
tuir rezulatdu verifikasaun hosi cne ba voltu, kandidatu prezidente repúblika períodu 2022-2027 ne’ebé mais votadu ho némeru sorteiu ida, josé ramos horta, ho votu 303,477 (46,6%) no kandidatu némeru sorteiu rua, francisco guterres “lú olo” ho votu 144.282 (22.1%)
eleitór iha territóriu nasionál hamutuk 864.754 ne’e kompostu hosi munisípiu aileu 33.859, ainaro 45.949, baucau 96.875, bobonaro 71.371, covalima 47.965, dili 191.423, ermera 83.213, lautém 48.665, liquiça 51.160, manatuto 35.926, manufahi 41.012, raeoa 51.653 no munisípiu viqueque 58.564.
dadus eleitór iha diaspora 7.119, kompostu hosi eleitór sira iha austrália hamutuk 1.487, korea do súl 1.277, irlandia 1.264, portugal 857 no reinu unidu 2.234.
 xefe suku gildapil, postu administrarivu loloto’e, munisípiu bobonaro,emiliano noronha, husu ba eletricidade de timor-leste, empreza públiku (edtl,e.p) atu estabelese loja fa’an pulsa eletrisidade ba komunidade uma-kain 166  iha suku refere hodi fasilita kliente sira.
nia dehan dezde abitante hirak ne’e asesu eletrisidade iha 2011 no ekipa edtl,e.p  instala kontadór pré-pagu, hafoin iha tinan 2018, edtl kontrata kompaña lokál ida fa’an pulsa eletrisidade, maibé, konsetra deit loloto’e villa. maibé atividade negósiu ne’e la la’o kuaze fulan haat ka lima hodi difikulta komunidade asesu pulsa eletrisidade.
“ha’u husu ba edtl,e.p atu estabelese loja fa’an eletrisidade tanba uma-kain 166 mak susar tebes asesu ba pulsa eletrisidade,darauma kuandu sira atu sosa pulsa entaun tenke kontaktu  ba oan sira iha dili no família sira iha maliana mak haruka mai dolar $1 ka $2 hanesa ne’e mak ahi foin bele lakan fila fali, hafoin hotu mak kontaktu fali,” lideransa komunitáriu ne’e hateten ba ba  iha ámbitu komemorasaun loron restaurasaun independénsia timor leste dala-20, sesta ne’e, organziasaun naun govermnetál  saúde ba ema hotu (sabeh), hala’o sorumutuk dahuluk ho veteranu australianu, returned and service league-rsl hosi queensland  ne’ebé iha umbrella misaun timor awakening-ta hodi diskute kooperasaun atu apoia kapasitasaun, ekipamentu médiku, aimoruk no fundu ruma.
“timor awakening-ta hakarak mai hamutuk ho sabeh atu oinsá lori servisu ida ne’e barak no klean liután ba ita- nia  komunidade nia presiza liuliu iha  servisu tratamentu saúde, kapasitasaun ba ita-nia doutór, enfermeira,  parteira, saúde públika ne’ebé mak sira gradua ona,  maibé  sira sei halo serbisu,” diretór ngo sabeh)   andrezinho belo, hateten ba agência tatoli iha sede sabeh aldeia 30 agostu-comoro, sesta ne’e.
  sabeh fó tratamentu saúde ba veteranu na’in-577 ho voluntáriu
diretór ngo sabeh) andrezinho belo, ko’alia hela ekipa hosi misaun timor awakening-ta. imajen/sabeh
voluntáriu sira ne’ebé sei envolve  iha programa kapsitasaun ne’e na’in-62, kompostu hosi  doutór, enfermeira,  parteira, saúde públika.
kapasitasaun ne’e sei foku ba área primeira sokoru ba ema sira ne’ebé mak hetan asidente, fó asisténsia saúde di’ak ba komunidade sira iha área remota no atende kazu emerjénsia ruma  iha área sira ne’ebé mak dook hosi postu saúde,  sentru saúde ka ospitál.
daudaun, membru sabeh na’in-125, mak durante ne’e tama sai  munisípiu liuliu área remota  hodi fó tratamentu ba  komunidade sira ho voluntáriu no gratuita.
iha ninian website http://timoraeakening.com esplika katak programa timor awakeing-ta (hafanu timor) atu hadi’ak no reabilita veteranu australianu ho timorense ho edukasaun saúde, involvimento pesoál ho grupu, tratamento pastorál, akompañamentu, komemorasaun istóriku nomós seluk tan, sei hala’o vizita durante loron 11 atu haklean liutan experiénsia iha timor leste.
hafanu timor harii atu fasilita no kontribui signifikamente ba saúde no moris di’ak veteranu nasaun rua-nian, atu inspira no supporta malu, harii lasu amizade no hasa’e relasaun ne’ebé luan liután nuudar viziñu.
misaun sabeh hala’o husi voluntáriu médiku timor-oan ne’ebé hakarak atu hadiak saúde no moris di’ak komunidade timór atravessa asesu direita ba servisu saúde profesionál.
sabeh nian baze iha kapitál dili no ekipa médiku sira voluntáriu sempre hala’o vizita ba suku no aldeia área remota no isolado liu atu fornese no supporta servisu médiku.
   sabeh kontinua oferese tratamentu saúde bázika ba komunidade ho voluntáriu  
ministériu saúde relata kazu detetadu pozitivu foun laiha, rekuperadu ida no kazu ativu na’in-10.
“ohin kazu detetadu foun laiha, rekuperadu  ida no kazu ativu na’in-10,” diretora jerál prestasaun saúde odete da silva viegas  liuhosi nota ne’ebé agência tatoli,kuarta ne’e. 
nune’e, hahú 21 marsu 2020 to’o 18 maiu 2022 iha kumulativu kazu konfirmadu 22.890 no óbitu 131.
hosi horisehik mai ohin, laboratóriu nasionál saúde halo teste pcr 370,  kompostu vijilánsia sentinela  neen, rastreiu ba kontaku laiha, rastreiu aleatóriu hitu, viájen internasionál 357 no follow up iha kuarentena laiha.
alende ne’e, totál teste pcr ne’ebé halo iha  16 maiu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 75, hanesan maubisse laiha,  maliana 10, viqueque laiha , suai lima, baucau laiha ermera laiha , raeoa laiha, hngv  54,  lautém laiha, vera cruz laiha no manufahi laiha.
populasaun elijível tinan 18 ba leten ne’ebé simu ona vasina to’o iha loron 18,maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,7%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak ,72,2%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  18  maiu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu ida, rekuperadu rua no ativu na’in-11
ministériu edukasaun juventude no desportu (mejd) iha ona planu atu hadi’a infraestrutura eskola 250 iha territóriu tomak, molok mandatu viii governu konstitusionál ramata iha tinan 2023.
“ita iha osan emprésimu millaun $15 hosi banku mundiál no iha osan adisionál hosi orsamentu jerál estadu (oje) 2023 hamutuk millaun $2. ho osan sira ne’e, ita sei hadi’a tan eskola hamutuk 250,” ministru edukasaun juventude no desportu, armindo maia, hateten iha edifísiu mejd, villa verde, kuarta ne’e.
ministru dehan, mejd hakarak realiza planu infraestrutura edukativa iha tinan 2023 hodi atinje meta konstrusaun no reabilitasaun eskola hamutuk 470 iha territóriu tomak.
prosesu konstrusaun no reabilitasaun eskola 230 iha territóriu nasionál mós la’o daudaun ona maibé foin mak atinje 6% tanba ninia prosesu tarde tanba implementasaun demora.
 eskola 26 seidauk implementa projetu komunitáriu
eskola 230 ne’ebé daudaun hahú konstrusaun no reabilitasaun, ninia orsamentu mai hosi tinan 2021, maibé foin maka bele implementa iha tinan 2022 tanba problema covid-19.
aleinde ne’e, mejd iha planu atu hadi’a eskola hamutuk 20 to’o 25 hosi verba kapitál dezenvolvimentu iha orsamentu tinan 2022, ho totál millaun $2,3.
“eskola 230 ne’e iha sala aula 800, hariis fatin, eskritóriu, laboratóriu, no morru ne’ebé tama projetu komunitáriu no kapitál dezenvolvimentu. ita bele garante sei fó serbisu ba ema hamutuk 5.000 iha territóriu nasionál,” nia tenik.
diretór departamentu pensaun no sobrevivente, manuel dos santos, hateten ekipa verifikasaun nasionál halo verifikasaun ba dadus veteranu rejistadu ba tinan 2009 nian iha territóriu nasion ne’e to’o agora atinje ona 62%.

 kombatente husu lú olo tau atensaun ba reverifikasaun dadus veteranu rejistadu 2009
“ita bele dehan to’o ohin loron hosi númeru 124,600-resin, ha’u hakarak hateten verifikasaun dadus veteran rejistadu 2009 ne’e atinje ona 62%,” manuel dos santos hateten ba agência tatoli, iha nia knar fatin caicoli, dili, kinta ne’e.
to’o iha fulan-maiu liubá ne’e, ekipa verifikasaun finaliza ona munisípiu tolu mak hanesan munisípiu covalima, dili no rejiaun administrativa espesiál oé-cusse ambeno (raeoa).
“nível territóriu nasionál sei ramata iha novembru no hosi munisípiu baucau mak sei ikus tanba númeru kombatente barak liu. maibé ha’u hakarak atu hateten katak covalima, dili no raeoa finaliza hotu ona,” manuel dehan.
maske raeoa finaliza sedu maibé konsellu munisipál raeoa atu fó autorizasaun no estende tan tempu uitoan tanba iha númeru veteranu barak mak seidauk valida hotu tanba kestaun fatin.
“tanba ita-nia kombatente barak moris fatin iha raeoa maibé hela fatin atuál iha dili no momentu rejistu ita enfrenta pandemia covid-19, entaun sira labele ba rejistu nune’e konsellu munisipál husu estende tempu hodi verifika tan dadus ne’e,” nia dehan.
entaun, verifikasaun faze daruak ba veteranu rejistadu 2009 nian, nia garante tinan ida-ne’e tenke fó resposta tanba verifikasaun ne’e sei ramata iha fulan-novembru tinan ne’e.
ekipa saúde postu viqueque villa kontinua fó vasina ba estudante idade 12 to’o 17 no daudaun rejista estudante hamutuk 13.000 simu ona vasina pfizer.
“estudante hirak ne’e hosi eskola hamutuk 30. ekipa saúde sira sei esforsu  halo advokasia ho profesór sira atu mobiliza estudante sira simu vasina pfizer no koordena inan-aman akompaña estudante sira hodi hetan vasinasaun,” xefe sentru saúde postu viqueque villa, celestina da costa alves, hateten ba agência tatoli, iha ospitál  internamentu, kuarta ne’e.
 estudante 8.223 iha viqueque simu ona vasina pfizer
sentru saúde halo koordenasaun no promosaun, nune’e estudante inklui populasaun tomak ne’ebé kompleta ona vasina doze daruak bele simu vasina booster.
maski nune’e, ekipa iha terrenu sempre hasoru problema bainhira laiha informasaun.
“dezafiu ne’ebé ami hasoru maka bainhira to’o tiha eskola, dalaruma estudante sira laiha, dalaruma ami halo tiha oráriu vasina, maibé bainhira to’o eskola la kondis ho situasaun iha eskola. ita labele realiza vasina ida-ne’e, maibé ami kontinua halo koodenasaun ho líder komunitáriu sira atu mobiliza komunidade no estudante sira atu simu vasina,” nia akresenta.
nia dehan, vasina pfizer ne’ebé daudaun sei iha sentru saúde postu viqueque villa hamutuk 132 viál, ne’ebé sufisente hodi fó vasina ba estudante sira. 
xefe departamentu saneamentu munisípiu dili, domingos soriano, husu komunidade atu soe lixu tuir oráriu ne’ebé tau ona iha dekretu lei 33/2008.
oráriu soe lixu ne’e sei hahú hosi tuku 04h30 madrugada to’o 07h00 dadeersan, nune’e bele fasilita empreza sira foti lixu hodi bele so’e iha lixeira tibar.
 amd sei fó koima ba infratór sira-ne’ebé soe lixu arbiru
“bazea ba dekretu lei 33/2008, iha ne’ebá ami mós uza formula ida katak liuhosi sirkulár ne’ebé ami fó sai ba ema hotu iha tinan kotuk katak oráriu soe lixu hahú iha tuku 04h30 madrugada to’o 07h00 dadeersan. hosi tuku 07h00 dadeer to’o fali tuku 07h00 kalan, ida-ne’e servisu ami-nian. ida-ne’e ami foti de’it foer no komunidade sei labele soe tan foer iha tempu ne’ebá,” domingos soriano hateten ba agência tatoli, iha nia knar fatin, dili, segunda ne’e.
maibé, nia dehan, realidade to’o agora komunidade la kumpre oráriu soe lixu ne’e tanba fo’er soe hanesan bee mota sulin la para. entaun nai-ulun sira haree katak ekipa saneamentu hosi munisípiu dili la servisu maibé ekipa esforsu an atu hamoos sidade dili sai sidade moos no saudavél.
‘ida-ne’e depende ba komunidade nia konsiénsia. governu la’ós la halo nia servisu maibé komunidade nia konsiénsia mak laiha liu,” nia hateten.
iha sensibilizasaun ne’ebé autoriadade munisípiu dili hala’o iha kada suku no aldeia iha dili, atu komunidade soe lixu tuir oráriu ne’ebé governu termina ona maibé realidade komunida seidauk kumpre to’o ohin loron.
nia informa, empreza nia oráriu foti lixu tuir kontratu ne’ebé halo ho autoridade munisípiu dili (amd) ne’e haktuir katak sira tenke raut lixu hahú hosi segunda to’o domingu.
“hosi segunda to’o sábadu loron ida sira raut karada tolu ba kamioneta ida. só loron domingu de’it mak raut karada rua ba kamioneta ida. pelumenus sira deskansa uitoan, lorokraik sira hodi ba misa. tanba ida-ne’e tuir kontratu ne’ebé ami estabelese,” nia dehan.
tuir nia, komunidade preokupa katak sidade nakonu ho lixu, ida-ne’e munisípiu dili bele dehan fila-fali ba komunidade katak tanba lixu ne’e mai hosi komunidade la’ós mai hosi governu. 
se lixu mai hosi governu mak komunidade kritika katak díli nakonu ho lixu, ida-ne’e loos maibé komunidade mak soe lixu laiha konsiénsia, entaun ida-ne’e fila-fali ba komunidade nia konsiénsia.
“ho atitude ida-ne’ebé mak ladun di’ak ba ita-nia komunidade, tanba saida ita-nia sidade nakonu ho lixu. tanba komunidade han soe, hemu soe no fuma soe ba fatin arbiru de’it, tantu iha uma- dalan no jardin sira. liu-liu mós ba ita-nia estudante sira bainhira halo sira-nia trabllu iha jardin, sira han soe hela iha ne’ebá, ida-ne’e preukupasaun boot liu. tanba buat hotu díli hakarak moos, ida-ne’e tenke husu komunidade tenke tau konsiénsia ne’ebé aas, atu nune’e díli moos hosi lixu. se ho konsiénsia ne’ebé laiha, hotu-hotu bele ko’alia sidade dili nakonu ho lixu hela de’it,” nia dehan.
iha dekretu-lei númeru33/2008 hateten, sé mak soe lixu arbiru tenke hetan sansaun maibé to’o agora lei seidauk implementa.
“ha’u la hatene to’o agora ami ne’ebé servisu iha baze la hatene lei ne’e seidauk implementa. tanba iha lei ne’e, iha parte sorin implementa ona kona-ba kasa animál sira, hanesan ema ne’ebé husik animál livre, ida ne’e la’o ona. maibé ba ema soe lixu arbiru ka fó sansaun, ida-ne’e mak seidauk. tanba ne’e, ba futuru tenke aplika dekretu-lei númeru 33/2008, nune’e komunidade bele iha konsiénsia soe lixu iha nia fatin,” nia sujere.
entretantu, iha tinan ne’e governu, liuhosi autoridade munisípiu dili (amd) kontratu kompañia ho karreta 50 ho orsamentu hamutuk millaun $1-resin hodi rekalla lixu ba soe iha lixeira tibar-liquiça.
 governu aumenta tan kamioneta 20 rekolla lixu iha kapitál dili
 governu liuhosi komisaun interminsiteriál vasinasaun kontra covid-19, tersa ne’e, hala’o enkontru hodi diskute estratéjia kona-bá hasa’e taxa partisipasaun sidadaun nian iha programa imunizasaun kontra covid-19 iha territóriu timor-leste.
“ami halao enkontru ida ne’e hodi tau ideia hamutuk ba munisípiu balun ne’ebé  mak  taxa vasina sei menus atu  haree   hamutuk, hodi hasa’e taxa kobertura vasinasaun ba munisípiu sira  ne’ebé seidauk atinje 80%,” minsitra saúde,  odete maria freitas bel, hateten ba jornalista sira bainhira ramata enkontru iha salaun mssi, caicoli, tersa ne’e.
primeiru ministru, taur matan ruak husu atu komisaun interministeriál vasinasaun kontra covid-19 atu esforsu hasa’e taxa partisipasaun sidaudaun nian too atinje 80% iha territóriu nasionál ho doze kompletu.
alende ne’e, organizasaun mundiál saúde mós husu atu hasa’e taxa partisipa atinje 70% too 80% iha territóriu nasionál.
“ita timór-oam balun lakohi vasina entaun ida ne’e mak situasaun ne’ebé mak iha no estoke vasina ita sufisiente hela.tanba daudaun ne’e vasina doze dahuluk iha territóriu nasionál atinje ona 84,6% no doze darauk mantein 72,2%. nune’e ita presiza tan persentajem oituan hodi kompleta 80%,” governante ne’e afirma.
nune’e, governu enkoraja ba komunidade sira atu hakbesik ba fasilidade saúde ne’ebé mak besik hodi simu vasina doze dahuluk no daruak hodi hasae imunidade hodi kontra covid-19  iha timor leste.
“ami husu ba lider komuniatriu sira, liña ministeriál no mídia sira kontinua fahe informasaun ba komunidade sira atubele partisipa simu vasina doze dahuluk no daruak  hodi  kontra surtu covid-19  iha ita-nia rain,” nia rekomenda.
alende ne’e, governante ne’e dehan garante protesaun saúde  ba konvidadu hosi estranjeiru ne’ebé atu partisipa komemorasaun loron restaurasaun indepedensia  dala-20 tanba  timor leste kompleta ona  vasinasaun kontra covid-19.
“ita-nia vasina doze dahuluk iha territóriu nasionál ita atinje ona 84,6% no doze daruak 72,2% hodi bele proteje konvidadu espesiál sira hosi nasaun estranjeiru atu mai partispante loron restaurasaun indepedensia dala-20 iha ita-nia rain,” minsitra saúde afirma.
governu prepara ona ekipamentu ka lojistika iha setór saúde atu simu konvidadu espesiál sira ne’ebé atu mai partisipa loron importante refere.
“ita implementa ida ne’e tanba ita mós dalabarak ba ema nia-rain ema husu kartaun vasina, nune’e kritéira ida ne’e mak ita sei aplika fila-fali ba bainaka sira ne’ebé mak mai  iha ita-nia rain,” nia afirma.
daudaun munisípiu ermera ho bobonaro mak persentajen vasinasaun ki’ik hanesan ermera doze dahuluk 72,7% no doze daruak 57,2%, bobonaro mak doze dahuluk 82,3% no daruak 59,2%.
enkuantu iha munisípiu dili populasaun ne’ebé hetan vasina ona doze dahuluk 86,6%, daruak 81,5%, covalima doze dahuluk 95,8% no daruak 78,0%,viqueque doze dahuluk,94,8% no  daruak, 83,9%,  manufahi doze dahuluk 86,8%  no daruak, 71,3%, manatuto  doze dahuluk 86,1% no daruak  66,7%, baucau  doze dahuluk, 85,7%  no daruak  72,7%, raeoa doze dahuluk, 85,0% no daruak  75,3%, ainaro doze dahuluk 82,2%  no daruak 85,4%, lautem doze dahuluk 81,1% no daruak  67,7% , aileu doze dahuluk  81,1% no daruak 67,9% no ermera doze dahuluk 72,7% no daruak  57,2%.
 covid-19: kazu pozitivu na’in-ida, rekuperadu hitu no ativu 15
diretór ezekutivu centro nacional chega (cnc), hugo maria fernandes, hateten semináriu kona-ba arkivu ne’e atu hasa’e estudante sira-nia koñesimentu kona-ba importánsia hosi arkivu istóriku ba iha dezenvolvimentu peskiza iha timor-leste.
hugo maria fernandes hatutan, cnc hala’o semináriu ne’e ba estudante sira atu aban bainrua sira interrese atu asesu ba arkivu centro chega, sira bele hatene ona saida mak iha ne’ebá, arkivu iha formatu saida de’it no oinsá mak sira bele asesu.
“ohin, ha’u fó kona-ba importánsia hosi arkivu ba implementasaun mekanizmu justisa tranzitóriu. hanesan ita hatene, mekanizmu justisa tranzitóriu iha pilár boot haat. atu implementa pilar boot haat ne’e aspeitu importante mak iha arkivu sira-ne’ebá mak bele apoia cnc no mós apoiu governu ba implementasaun pilar sira ne’e,” hugo maria fernandes hateten ba agência tatoli, iha salaun universidade da paz (unpaz), hafoin hala’o semináriu ho tema “a importância do arquivo históriku do centro chega! para o desenvolvimento da pesquisa académica”, iha ai-mutin, dili, sesta ne’e.
iha semináriu ne’e, estudante unpaz sira partisipa másimu hodi hato’o pergunta sira ne’ebé kritiku.
vice-reitór asuntu kooperasaun externa no interna iha universidade da paz (unpaz), luís pereira cardoso, hateten unpaz ho centro nasionál chega halo ona kooperasaun iha 2019 no halo ona atividade peskiza ‘suku ida istória ida’, peskiza istória pesoál, haruka estudante sira ba partisipa tour ne’ebé cnc halo hodi haree ba sítiu istóriku ne’ebé akontese iha fatin pasadu.
semináriu ne’e foka liubá arkivu centro nasionál chega no objetivu hosi semináriu ne’e atu hasa’e liután estudante sira-nia koñesimentu kona-ba arkivu. 
cnc halao semináriu kona-ba arkivu ba estudante universidade da paz. imajen/mídia cnc.
“tanba, iha akontesimentu barak ne’ebé akontese durante períodu rezisténsia nia laran maibé ita seidauk haree didi’ak oinsá atu halo arkivu ba data sira-ne’e. tanba iha ema balun uluk iha nia karta liberdade hosi prizineriu sira iha kadeia no iha karta wajib lapór balun iha tempu uluk. sasán sira-ne’e ita presiza atu haree no rai didi’ak fali, nune’e ita bele dezenvolve fali iha centro nasionál chega, atu nune’e jerasaun tuir mai bele asesu,” nia dehan.
se timor-oan la halo arkivu signifika katak timor-oan labele halo peskiza ba fatin no istória sira-ne’ebé iha tempu pasadu akontese no taka ba jerasaun foun sira atu hatene kle’an kona-ba saida mak akontese iha pasadu, liu-liu iha 1975 to’o 1999.
estudante fakuldade siénsia sosiais no humanas, departamentu polítika dezenvolvimentu, idalia boavida, hateten semináriu ne’e importante tebes tanba hanesan timor-oan no foinsa’e ida presiza hetan informasaun sira relasiona ho centro nasionál chega nia ezisténsia halo hela iha territóriu laran, ne’ebé atu bele hatene tuir istória iha pasadu hahú hosi 1974 to’o 1999.
“hanesan jerasaun foun, ita presiza hatene informasaun sira-ne’e tanba nia importante ba ita-nia an. nune’e ho informasaun ne’ebé ha’u hetan ona, ba oin ha’u sei implementa fila-fali iha ami-nia moris tomak. aleinde ne’e ha’u sei fahe fali ba kolega sira-ne’ebé seida’uk hetan,” nia dehan.
entretantu, semináriu ne’e hala’o iha salaun universidade da páz ho totál partisipante hamutuk 134.
ministériu turizmu komérsiu no indústria (mtki), sesta ne’e, halo enserramentu atividade feira nasionál ne’ebé realiza iha ámbitu komemorasaun loron restaurasaun indepedénsia timor-leste ba da-xx, ne’ebé antes ne’e halo abertura iha loron 16 maiu.
ministru turizmu komérsiu no indústria, josé lucas do carmo da silva, hato’o apresiasaun ba komunidade ne’ebé mak koopera di’ak tebes durante atividade la’o to’o ramata.
“ha’u nafatin enkoraja setór privadu sira atu ativu liután eventu sira hanesan ne’e, nune’e bele hametin liután lasu komersiál entre produtór ho sosa-na’in sira iha futuru,” ministru hato’o diskursu iha serimónia enserramentu atividade, iha sentru konvensaun dili (ccd, sigla portugés).
tuir governante ne’e, razaun governu realiza feira nasionál, atu dezenvolve no introdús merkadu setór produtivu sira iha área turizmu, komérsiu no indústria nian, inklui agrikultura no kooperativa. 
“feira nasionál sai hanesan atividade promosaun ida hodi bele promove no dezenvolve ekonomia ne’ebé metin, bazeia ba produsaun no produtividade hodi garante bem-estar povu timor-leste iha setór ekonomia,” nia akresenta.
 feira nasionál iha ámbitu restaurasaun independénsia introdús merkadu setór produtivu
komersiante, rosa madeira. cidália fátima
iha fatin hanesan, komersiante, rosa madeira, ne’ebé durante ne’e fa’an produtu lokál iha feira nasionál ne’e, hateten, nia parte haksolok tebes tanba bele partisipa iha feira.
“ha’u kontente bele mai partisipa feira nasionál ne’e, tanba durante ne’e ha’u fa’an produtu sira iha munisípiu liquiçá de’it no kada loron hetan rendimentu sa’e liu $10 no tun liu $5, maibé ha’u mai partisipa iha feira ne’e kada loron ha’u bele hetan rendimentu $50 ka liu,” nia haktuir.
nune’e, rosa madeira, husu ba governu, ba oin bele loke tan feira nasionál, labele hein tinan ida mak loke dala-ida.
produtu ne’ebé negosiante sira fa’an mak hanesan luhu, pasta oan, brinkus, kelu no seluk tan, ne’ebé halo ho tais ho folin hahú hosi $0,50 to’o $5
na’in ba grupu kreativu jalo, inácio soares. cidália fátima
na’in ba grupu kreativu jalo, inácio soares, hateten, sira-nia grupu halo atividade artezenatu okir paralon transforma sai imajen.
“feira ne’ebé ita-nia governu realiza iha tinan ne’e di’ak tebes, tanba liuhosi feira sira hanesan ne’e, joven kreativu sira bele hatudu kreatividade durante loron-lima. ha’u partisipa iha feira ne’e no hetan rendimentu oituan, maibé ha’u kontente tebes tanba liuhosi feira ha’u bele halo promosaun ba hau-nia artezenatu ne’ebé ha’u halo, ema barak gosta no haruka ha’u atu halo tan,” nia konta tuir.
produtu artezenatu iha feira nasionál. cidália fátima
inácio soares husu ba governu, hodi nafatin loke feira hanesan, nune’e joven sira ne’ebé iha talentu no kreatividade kona-ba artezenatu no seluk tan bele aplika telentu.
sasán ne’ebé nia fa’an ho folin hahú hosi $10 to’o $20, no durante nia fa’an bele hetan rendimentu to’o $80.
iha enserramentu atividade ne’e, mtki atribui prémiu osan ba manán-na’in sira ne’ebé partisipa iha kompetisaun hanesan soru tais, fotografia no tiket ró bá-mai atauro-dili, ne’e partisipante na’in-10 mak dada rifa hodi hetan tiket gratuita.
nune’e, atividade enserramentu ne’e realiza hosi ministru josé lucas, akompaña hosi vise-ministra turizmu komunitáriu no kulturál, inácia da conceição teixeira, inklui konvidadu sira.
vise–ministru administrasaun estatal (mae), lino torrezão, hamutuk ho funsionáriu públiku na’in-50 hosi instituisaun sira seluk halo vizita bá fatin istóriku sentru  nasionál chega (cnc, sigla portugés).
vizita ne’e nu’udar aktu konsensializa funsionáriu sira kona-ba istória luta libertasaun no iha biban hanesan komemora loron funsaun públiku ne’ebé sei monu iha loron 15 jullu 2022.
“objetivu lori funsionariu públiku sira ba cnc tanba sira presiza hatene, tanba barak seidauk hatene di’ak istória rai ne’e. tanba ne’e hanesan maneira ida fó hanoin, promove no eduka funsionáriu sira katak nasaun ida-ne’e atu harii iha esforsu lubuk ida, nune’e jerasaun foun agora tenke serbisu ho dedika-an tomak. aleinde ne’e, vizita ne’e hodi hateke ba kotuk haree pasadu hodi konsolida fali istória tanba ema barak seidauk hatene kona-ba sítiu istóriku. entaun koñesimentu ida-ne’e fó hanoin ba ita hotu katak ita mós iha ita-nia interese ba istória ne’ebé rai hela ba ita,” vise-ministru informa iha salaun cnc balide, kuarta ne’e.
nune’e, funsionáriu sira vizita fatin prizaun no prizioneiru polítiku, ezibisaun kona-ba kronolojia istória tinan 1974-1999, servisu cavr, ezibisaun auto determinasaun no komunidade internasionál, ezibisaum akontesimentu 1999, direitu umanu, sala arkivu no sala nakukun inklui asiste filmajen ne’ebé hatudu hosi cnc kona-ba istória pasadu timór nian iha tinan 1999.
“ida-ne’e hatudu ba ita katak atu hetan independénsia hodi liberta rai ida-ne’e la’ós milagre tun hosi lalehan de’it, maibé ho sofrimentu lubuk boot ne’ebé ema barak fó nia isin no klamar ba rai ida-ne’e no funsionáriu balun mós sai vítima ba ita-nia prosesu independénsia, nune’e funsionáriu públiku sira hanesan aparellu estadu tenke iha koñesimentu kle’an kona-ba istória timor-leste,” vise-ministru tenik.
 cnc-cpa asina akordu prodús filme “desenhos animados” konteúdu relatóriu “chega!”
iha biban hanesan, diretór ezekutivu cnc, hugo maria fernandes, hateten, atividade ne’e hanesan programa preparasaun ba funsionariu públiku sira atu hasoru loron funsaun públika, nune’e ohin etapa dahuluk ba funsionáriu balun hahú halo vizita ba cnc.
“kada loron partisipante funsionáriu públiku ne’ebé mai hamutuk 50, durante loron ualu, ne’ebé bainhira ramata, funsionáriu seluk rejistadu hamutuk ema na’in-400 no ida-ne’e delega ka hili ona hosi kada ministeriál,” nia dehan.
orsamentu ne’ebé cnc gasta hodi sosa filmajen sira hamutuk $90.000 hosi nasaun sira hanesan xina, indonézia, portugal no país seluk tan.
iha fatin hanesan, funsionáriu parlamentu nasionál, ratnofianos usfinit, rekoñese hetan benefísiu hosi vizita ne’e tanba bele hatudu no hafanu ema, liuliu funsionáriu públiku sira atu labele baruk no halimar bainhira serbisu, maibé tenke sériu tanba nasaun ne’e atu hamriik hosi esforsu no dezafiu barak ne’ebé maluk timor-oan sira hasoru no liu ona.
“joven sira labele hanoin buka festa ne’ebé rame, maibé tenke kontinua estuda haka’as-an atu apreende buat barak ne’ebé ohin loron hetan gratuita, tanba nasaun ne’e iha ninia pasadu ne’ebé maka terus liu, tanba ne’e tenke esforsu oinsá timór tenke di’ak liután,” nia fó hanoin.
funsionáriu sira ne’ebé ohin loron partisipa hosi gabinete prezidente repúblika, gabinete primeiru-ministru, gabinete tribunál rekursu, gabinete sekretaria parlamentu nasional, ministériu defeza, no mae.
prezidente repúblika (pr) emposadu, josé ramos horta, fó kondekorasaun ba prezidente repúblika sesante, francisco guterres ‘lú olo’, ho medalla grande colar ordem de timor-leste.
atribuisaun medalla ne’e hafoin horta simu pose hosi prezidente parlamentu nasionál, aniceto longuinhos guterres, no halo juramentu.
“agradese ba prezidente sesante lú olo, ba nia estimada kaben cidália no mós nia oan-sira, ha’u dezeja felisidade boot, hodi hateten katak sira sei kontinua serbí ba kauza nobre sira, serbí sesante, no ha’u hatene katak ha’u sei bele konta nafatin ho sira-nia konsellu ne’ebé matenek,” horta hato’o diskursu iha serimónia investidura, iha tas-tolu, kinta ne’e.
 ramos horta kompromete sai prezidente repúblika ba povu tomak
atribuisaun medalla ne’e bazeia ba dekretu prezidente repúblika 38/2022, 20 maiu, nu’udar kostume antigu ne’ebé eziste iha nasaun hotu iha mundu, ne’ebé reprezenta rekoñesimentu nasaun no estadu ba sidadaun no entidade ne’ebé asume knaar no fó benefísiu ba povu.
ordem timor-leste kria hosi dekretu-lei númeru 20/2009, 06 maiu, destina hodi rekoñese no agradese ba servisu nasionál no internasionál ne’ebé hala’o hodi benefisia nasaun timor-leste no povu.
iha biban hanesan, prezidente repúblika sesante, lú olo, hato’o parabéns no votu susesu ba josé ramos horta hodi lidera nasaun no povu durante mandatu.
“xefe estadu tenke asegura solidariedade institusionál no interdepedénsia funsaun entre órgaun soberania,” lú olo hameno.
francisco guterres ‘lú olo asume ona knaar nu’udar prezidente repúblika ba períodu 2017-2022.
 organizasaun mundiál saúde (oms), tersa ne’e, apoia tan reajente teste dengue ka dengue teste kits hamutuk 40.000 no mákina fumigasaun 10 ba ministériu saúde (ms) atu halo prevensaun surtu dengue iha timor leste.
“ohin loron, ita hetan tan apoiu reajente teste dengue ka dengue teste kits purvolta 40.000 nomós mákina fumigasaun hamutuk 10 hosi organizasaun saúde mundiál,” diretora jerál prestasaun saúde iha ministériu saúde, odete da silva viegas, hateten ba jornalista sira iha sames, kampu-alor.
oms konsege apoia ona reajente teset dengue hamutuk 50.000 hodi bele responde ka prevene surtu dengue iha timor-leste.
organizasaun mundiál saúde (oms) entrega reajente teste dengue hamutuk 40.000 no mákina fumigasaun 10 ba ministériu saúde (ms).imajen/espesial
“ita haree kazu dengue ho númeru ne’ebé mak sa’e makaas, maibé too agora númeru dengue redúz ona tanba kazu kumulativu dengue hamutuk 4.814, hosi númeru ne’e óbitu too ohin loron na’in-54, maioria labarik,” nia afirma.
iha biban hanesan, diretór ezekutivu servisu autonómu medikamentu no ekipamentu saúde (sames), santana martins, informa atividade apoia reajente teste dengue ne’e hanesan kompromisu prevensaun dengue hosi organizasaun mundiál saúde (oms).
“ohin, ita hetan fila-fali apoia dengue teste kits hamutuk 40.000 no ami la’ós depedénsia ba apoia sira ne’e, maibé  ita-nia  ekipamentu regular sira ne’e mós  tama daudaun ona  tanba ita haree kazu dengue  komesa mosu fali, nune’e ita tenke halo preparasaun estoke atu prevene dengue iha  fulan outubru no novembru,” nia akresenta.
dengue hamate labarik na’in-54
tuir dadus hosi diresaun nasionál saúde públika liuliu departamentu vijilánsia epidemolojia iha ministériu saúde, hahú fulan-janeiru to’o horisehik pasiente dengue sa’e ba 4.814 no hamate labarik na’in-54.
maioria kazu ne’e deteta husi munisípiu dili ho totál 3.329, baucau 306, manatuto 173, covalima 146, ermera ho kazu 118, manufahi 190, viqueque 79, ainaro 45, liquiça 126, aileu 87 no bobonaro 56, lautem 155, no raeoa na’in-neen.
munisípiu dili nafatin rejista kazu ne’ebe aas ho totál kazu 3.329, kompostu hosi postu administrativu dom-alexo 1.992, cristo-rei 501, vera-cruz 360 no nain-feto 404.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 576, klínika fatumeta 290, sentru saúde comoro 1245 sentru saúde vera-cruz 236, sentru saúde formoza 601, sentru saúde becora 256 klínika madre eliza na’in-ida, sentru saúde atauro 11, sentru saúde metinaro 46, klínika bairru-pité 59, klínika motael na’in-rua no klínika moris foun na’in-ida.
apela ba populasaun 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e,liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   ms: pasiente dengue na’in-4.733 konsege rekuperadu
ministériu saúde relata, kazu pozitivu foun laiha, rekuperadu laiha no kazu ativu na’in-12.
“ohin kazu detetadu foun  laiha, rekuperadu laiha no kazu ativu mak na’in-12” diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e. 
nune’e, hahú 21 marsu 2020 to’o 16  maiu 2022  iha kumulativu kazu konfirmadu 22.889 no óbitu 131.
hosi horisehik mai ohin, laboratóriu nasionál saúde halo teste pcr 30, kompostu hosi vijilánsia sentinela laiha, rastreiu ba kontaku laiha, rastreiu aleatóriu ida, viájen internasionál 29 no follow up iha kuarentena laiha.
alende ne’e, totál teste pcr ne’ebé halo iha  15  maiu 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 63, maubisse laiha, maliana laiha, viqueque laiha, suai 11,  baucau laiha ermera laiha , raeoa laiha, hngv  25,  lautém laiha, vera-cruz laiha manufahi laiha.
populasaun elijível tinan 18 ba leten, ne’ebé simu ona vasina to’o iha loron 16 maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,7%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  16 maio  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha iha baixa ho covid-19 laiha.
 covid-19: óbitu ida, rekuperadu tolu no ativu na’in-11
parlamentu nasionál (pn), tersa ne’e, aprova projetu rezolusaun parlamentu nasionál númeru 95/v(4a)-institui loron nasionál liberdade imprensa iha 16 outubru, nune’e kada tinan bele selebra.

 balibo five, “tim susi” sunu jornalista na’in-lima to’o mutuk
“rezultadu votasaun a-favór 49, kontra no abstensaun 0, nune’e projetu rezolusaun parlamentu nasionál númeru 95/v(4a)-kona-ba loron nasionál liberdade imprensa aprovadu,” prezidente parlamentu nasionál, aniceto longuinhos guterres lopes, deklara liuhosi reuniaun plenária parlamentu nasionál, tersa ne’e.
komemorasaun ne’e hodi fó rekuinesimentu ba jornalista estranjeiru sira-ne’ebé mate iha tempu okupasaun indonézia ne’ebé halo servisu iha órgaun komunikasaun sosiál oioin hodi fó sai kauza timor-leste to’o hetan auto-determinasaun ka ukun rasik an, no liberdade imprensa ba órgaun komunikasaun sosiál, direitu informasaun livre asegura informasaun ne’ebé hatuur ona iha konstituisaun.
timor-leste mós hetan indise liberdade imprensa iha nasaun sudeste asiátiku di’akliu garante liberdade imprensa, liberdade espresaun no direitu informasaun, tanba ne’e parlamentu nasionál institui 16 outubru kada tinan hodi bele komemora loron nasionál ba liberdade imprensa.
pn rekomenda ba governu, iha 16 outubru kada tinan atu promove asaun kampaña informasaun no sensivilizasaun ba importansia liberdade imprensa.
pn apela ba órgaun komunikasaun sosiál, jornalista, conselho imprensa de timor-leste hodi hili instituisaun ensinu superiór asosia hola parte iha komemorasaun refere ba promotór ativu liberdade imprensa no direitu informasaun.
proponente ba projetu rezolusaun ne’e aprezenta hosi deputada plp, maria angelina sarmento, deputadu khuntoo, antónio verdiál de sousa no deputadu cnrt, duarte nunes.
deputada proponente, maria angelina sarmento, hateten timor-leste selebra loron mundiál liberdade imprensa kada tinan iha 03 maiu, nune’e timor-leste kontinua selebra direitu profisionál mídia atu investiga no públika informasaun sira ho forma livre.
 aban, pn diskute no aprova rezolusaun loron nasionál liberdade imprensa
loron mundiál liberdade imprensa ne’e, nia dehan, kria hosi unesco iha 1993 hili 03 maiu atu alerta kona-ba impunidade ne’ebé jornalista sira hetan tortura no asasinadu nu’udar konsekuénsia hosi informasaun públika.
“timor-leste ita orgulu tanba ita-nia konstituisaun iha artigu 40 no 41 garante liberdade espresaun no liberdade imprensa ba informasaun. mídia barak mak públika timor-leste nia kauza ba libertasaun nasionál hein katak ita kontinua mantein ida-ne’e no lei sira ita labele tenta atu kontrola meiu komunikasaun sosiál ho dalan halo sensura, tanba ida ne’e hamate liberdade imprensa,” vise prezidente pn ne’e hateten
tuir ranking mundiál liberdade imprensa timor-leste okupa pozisaun 17 hosi nasaun 180, tuir nia, ida-ne’e ranking di’ak tebes klasifika timor-leste nu’udar nasaun ida-ne’ebé iha sensibilidade ba profisaun jornalista sira-nian entre nasaun 180.
“ho nune’e pedidu hosi prezidente conselho imprensa de timor-leste husu loron ida atu hili ba loron nasionál ba liberdade imprensa no rezolusaun ne’e propoin 16 outubru kada tinan komemora loron nasionál liberdade imprensa, atu hatudu katak ita kumpre konstituisaun no ita-nia polítika sira a-favór ba liberdade imprensa” nia hateten
iha fatin hanesan, sekretáriu estadu komunikasaun sosiál (sekoms), mericio juvinal akara, hateten parte governu konkorda rezolusaun pn ne’e.
governante ne’e hakarak parabeniza servisu jornalista sira-nian mak ohin loron timor-leste hetan indise liberdade imprensa mundiál tinan ne’e hatur pozisaun di’ak loos.
parlamentu nasionál aprova 16 outubru sai hanesan loron nasionál ba liberdade imprensa tanba iha loron 16 outubru 1975 mosu trajédia iha balibo ne’ebé jornalista australianu no neozelandeze na’in-lima hetan oho hosi militár indonéziu bainhira halo knaar jornalizmu atu transmite ba kanál televizaun australianu, ne’ebé ikusmai trajédia ne’e koñesidu ho naran “balibo five”.
 federeasaun futeból timor-leste (fftl) no liga futeból timor-leste (lftl), kinta ne’e, realiza enkontru hodi deside abertura jogu primeiru no segunda divizaun époka 2022, iha loron 18 agostu tinan ne’e.
biban ne’e, sekretáriu jerál federasaun futeból timor-leste (fftl), gregorio correia, hateten, abertura jogu primeira divizaun no segunda divizaun tenke tuir kalendáriu federation international football association (fifa) no asian football confederation (afc) nian.
“hakarak ka lakoi 18 agostu ne’e liga la’o tanba iha juñu no jullu ne’e, eventu internasionál iha li’ur barak ne’ebé jogadór barak sei partisipa. ne’ebé difikulta klube sira  nia jogadór barak mak envolve, nune’e agostu mak hahú abertura tanba atividade internasionál laiha,” dehan gregorio ba komisaun nasionál eleisaun (cne, sigla portugés) identifika labarik sira partisipa iha kampaña eleitorál durante kandidatu prezidente repúblika sira hala’o kampaña ba eleisaun segunda volta iha covalima.

“durante kandidatu prezidente repúblika josé manuel ramos horta ho númeru sorteiu 01 no francisco guterres lú-olo ho númeru sorteriu 02 realiza kampaña iha covalima, ami nafatin  identifika labarik sira partisipa iha kampaña eleitorál,” diretór cne covalima, hermenegildo de sena, informa ba agência tatoli iha nia knar fatin, kampung baru, sesta ne’e.
bazea ba observasaun hosi ofisiál cne katak kampaña eleitorál eleisaun primeira volta no kampaña eleitorál ba segunda volta ne’e, cne identifika labarik sira partisipa nafatin.
“maske ami hato’o ona informasaun ba iha nasionál kona-ba partisipasaun labarik iha kampaña eleitorál, maibé kampaña eleisaun segunda volta mós labarik sira nafatin partisipa,” nia informa.
labarik sira-ne’ebé partisipa iha kampaña ne’e la’ós labarik sira rasik mak hakarak ba partisipa maibé tanba família hanesan inan-aman ka sira-nia maun no bin sira mak lori sira ba partisipa. 
bazea ba regra, labarik sira labele partisipa iha kampaña tanba sira-nia tinan seidauk to’o, seidauk iha kartaun eleitorál no seidauk iha direitu atu ezerse sira-nia direitu votu hodi hodi hili kandidatu prezidente repúblika ida.
sidadaun ne’ebé iha kartaun eleitorál bele partisipa iha kampaña eleitorál hodi rona programa ne’ebé hato’o hosi kandidatu prezidente repúblika períodu 2022-2027 maibé labarik sira labele partisipa.
profesór portugés ba eskola referénsia lian portugés, centros de aprendizagem e formação escolar (cafe) hamutuk na’in-92 sei to’o dili semana oin.

“iha tan profesór hamutuk 123 sei koloka tan iha eskola cafe ba tinan 2022 ne’e. hosi númeru ne’e profesór na’in-92 mak sei to’o uluk iha dili hosi portugal iha loron 25 abril tuku 06:00 dadeer ho aviaun euroatlantic,” koordenadora timor-oan ba eskola cafe, antonieta de jesus, informa ba agência tatoli, iha ninia knaar fatin, villa verde, kinta ne’e.
 profesór timor-oan 219 hanorin iha eskola cafe
tuir akordu ne’ebé nasaun rua halo ona, kada tinan governu portugal sei haruka ninia profesór sira mai timór atu reforsa ensinu aprendizajen.
profesór seluk seidauk bele mai no tenke adia viajen, enkuantu na’in-neen iha ona dili desde fulan-fevereiru.
“profesór foun na’in-20 sei hein hela voo hosi portugal mai timór no tuir planu sei to’o iha fulan-maiu, ne’ebé sira-nia viajen hetan ona aprovasaun hosi ministru edukasaun juventude no desportu, armindo maia,” nia akresenta.
koordenadora dehan, sei tau prioridade ba eskola cafe ne’ebé hetan ona ezame nasionál, espesiál liu ba ensinu báziku terseiru siklu 9o ano no ensinu sekundáriu 12o ano tuir nesesidade eskola nian.
tinan kotuk profesór portugés sira ne’ebé mak hanorin iha eskola cafe hamutuk 136 inklui profesór timor-oan na’in 219.
daudaun ne’e, governu estabelese ona eskola cafe hamutuk 16 iha territóriu tomak, kompostu hosi edukasaun pre-eskolár to’o ensinu sekundáriu jerál.
estudante eskola referénsia hamutuk 50.000 foin ba dahuluk partisipa iha ezame nasionál iha tinan kotuk.
projetu cafe iha objetivu tolu hanesan proporsiona edukasaun públika ho kualidade ho uzu lian portugés ba ensinu disiplina hotu, proporsiona formasaun lian portugés ba universtáriu ne’ebé foin gradua no ba profosór foun sira inklui proporsiona formasaun no reforsa kapasidade profesór no administradór eskola públika lokál.
deputadu hosi bankada cnrt, arão noe, hateten presiza halo revizaun hodi armoniza lejislasaun tolu iha parlamentu nasionál ne’ebé vijente hela hanesan lei organizasaun no funsionamentu ba administrasaun parlamentár (lofap), estatutu deputadu ho rejimentu parlamentu nasionál.

nia hatutan, bankada cnrt konkorda no hanoin presiza halo revizasaun hodi armoniza tanba tinan barak ona situasaun balun la kondisiona ona.
“asuntu ida-ne’e desde ko’alia ona iha lejislatura datoluk kona-ba oinsá hadi’a lei sira-ne’ebé liga ba administrasaun interna parlamentu nian lofap, estatutu deputadu no rejimentu parlamentu nasionál. lejislasaun tolu ne’e presiza armoniza entre sira tanba iha buat barak deteta katak presiza hadi’a ona tanba dezde tempu naruk tinan 10 ona halo aprovasaun,” deputadu arão noe hateten ba agéncia tatoli, iha parlamentu nasionál, tersa ne’e.
presiza halo armonizasaun atu nune’e hodi regra balun seidauk estabelese iha ne’ebá karik prátika la’o hela la estabelese iha lei tolu ne’e, tenke armoniza tiha hodi labele perturba bainhira iha deputadu no sekretáriu jerál hala’o funsaun sempre bazea ba regra.
tanba, tuir nia, parlamentu nasionál (pn) mak lejisladór entaun regra sira ba nia an presiza armoniza didi’ak hodi labele kria dezentendimentu.
tuir lei númeru 7/2017, 26 abríl, aporva lei kona-ba pensaun deputadu no prosede primeira alterasaun lei númeru 5/2004, 05 maiu, kona-ba estatutu deputadu no primeira alterasaun lei númeru 1/2007, 18 janeiru, lei númeru 7/2007, 25 jullu, regula respetivamente, rejime pensaun mensál vitalísia ba deputadu no regalia no estatutu titulár  órgaun soberania, primeiru relativamente  ba deputadu no  segundu  relativamente ba titulár órgaun soberania haat ba  membru governu, estabelese medida objetivu apoiu mezmu  iha sesaun funsaun públika servisu ba nasaun.
objetu prezente lei aprova iha anexu, hola parte integrante, lei kona-ba pensaun deputadu, no  prosede primeira alterasaun lei númeru 5/2004,  5  maiu, kona-ba  estatutu deputadu no primeira alterasaun lei númeru 7/2007, 25 jullu,  kona-ba estatutu titulár órgaun soberania, no iha lei vijente ne’e iha artigu hamutuk 38.
“revizaun ba ida-ne’e hanoin iha lubuk ida. estatutu deputadu presiza iha regalias balun ne’ebé iha-ne’eba estabelese presiza halo armonizasaun no legaliza tiha iha estatutu deputadu. 
no barak liu ho de’it rezolusaun pn nian ne’ebé liu hosi konsellu administrasaun aprova, ezekuta de’it sein prevee iha regra normál. tanba ne’e, presiza armoniza tiha atu nune’e bele legaliza, mezmu iha interpretasaun hateten katak buat prátika ne’ebé halo ona seidauk legaliza ne’e legál ona. maibé di’akliu tau tiha iha estatutu hodi haree ba direitu, dever no responsavilidade,” nia esplika.
nia fó ezemplu, lei partidu polítiku katak partidu bele skor deputadu ida hosi ida-ne’e mai maibé tenke enkuadra iha estatutu deputadu hodi nune’e iha valór regulariza mós ida-ne’e, nune’e nia prosesu atu mai fali iha rejimentu pn tenke armoniza mós hodi rejimente prosede lakon deputadu ida-nia mandatu karik tuir lei partidu polítiku ezije.
nune’e tenke iha koerensia regra sira ba malu bainhira iha pedidu ruma tama atu lakon mandatu prosesu legál iha ona atu prosede.
enkuantu, lei númeru 12/2017, 24 maiu, lei organizasaun no funsionamentu ba administrasaun parlamentár (lofap). nia objetu, prinsípiu no dispozisaun jerál prezente lei define no regula organizasaun no funsionamentu administrasaun parlamentu nasionál, ho objetivu asegura jestaun orsamental, finanseiru no administrativa, hanesan respetivu apoiu tékniku, promove dezempeñu regular no efikas funsaun konstituisional ho legál. iha lei ne’e artigu hamutuk 80.
eis prezidente parlamentu nasionál ne’e hateten, lei lofap sekretáriu nian presiza hadi’a tanba uluk iha 2017 altera depois implementasaun hahú deteta katak iha frakeza balun atu hadi’a.
“ezemplu, asuntu ne’ebé importante liu mak hanesan atu muda de’it funsionáriu ida hosi departamentu ida ba departamentu no fatin seluk tenke iha aseitasaun hosi funsionáriu ne’e, entaun podér xefia lakon tiha hanesan iha sansaun ruma atu foti tenke ho konkordansia,” nia fundamenta.
nia dehan, tanba iha 2017 fin mandatu lejislatura entaun ladun fó atensaun didi’ak, nune’e agora presiza halo alterasaun mateira nesesáriu ne’ebé temi.
entertantu, iha parlamentu nasionál nia rejimentu númeru 1/2016, alterasaun dahuluk ba rejimentu parlamentu nasionál nian ne’ebé aprova iha 2009.
rejimentu ne’e artigu hamutuk 202 ho nia natureza no funsaun mak iha ninia funsionamentu, parlamentu nasionál la’o tuir rejimentu ida-ne’e.
arão noe fundamenta, rejimentu parlamentu nasionál haree tempu la’o daudaun presiza hadi’a duni hanesan ohin temi pedidu lakon mandatu deputadu ida-nia prosedimentu halo oinsá.
hanesan mós lei impeachment ba prezidente repúblika nia prosedimentu rejimentu ne’e oinsá no tenke kompleta tiha hodi bele la’o, se lae iha implementasaun uza de’it maiória mak foti desizaun sein bazea ba legalidade.
hatán kona-ba mosu interpretasaun la hanesan tuir rejimentu parlamentu nasionál ba prosesu distituisaun meza pn iha tempu liu, nia dehan, presiza halo klaru iha ne’ebá. se hanesan, tenke haree ba iha artigu 99, númeru 3 konstituisaun hateten klaru katak ajenda plenária ne’e prezidente parlamentu nasionál mak halo liuhosi regra rejimentu tenke rona líder bankada.
“maibé sé mak halo ajenda ne’e, so prezidente parlamentu nasionál iha artigu 99 númeru 3 konstituisaun agora iha rejimentu pn presiza mós aklara iha pontu situasaun ida-ne’e presiza, tanba konstituisaun mak lei inan ba hotu-hotu entaun ita tenke la’o tuir regra lei inan hodi deskreve iha rejimentu pn, hodi labele iha interpretasaun ne’ebé kontráriu malu iha situasaun ida ne’e,” nia hateten.
tan ne’e, hanesan estadu direitu demokrátiku buat hotu ne’ebé hala’o ne’e tenke tuir saida mak hakerek iha lei ka rejimentu, la’ós laiha ita bele aprova de’it hodi hala’o, hanoin ida-ne’e labele.
tanba ne’e, bankada cnrt prontu kolabora ba diskusaun revizaun ba lejislasaun tolu refere tanba cnrt hakatak konbtribui ba bens-estar fungsionamentu parlamentu nasionál.
“ha’u hanoin ida-ne’e ita sei kontribui tanba problema ida-ne’e ba bens-estár funsionamentu parlamentu sé-sé de’it mak aban-bainrua sa’e ba prezidente parlamentu no sekretária jerál iha ona regra sira klaru ona presiza iha armonizasaun,” nia dehan.
cnrt nia prinsípiu sei kontribui la kontra ema sé no ida haree ba legalidade, nune’e legalidade mak ita armoniza tuir kuadru legál ne’ebé iha.
tuir nia, inisiativa revizaun ne’e dezde uluk pn inisia ona, tanba ne’e espera iha tempu tuir mai bele kontinua halo diskusaun.
“buat ne’e ko’alia ona iha tinan ida kotuk oinsá ita hadi’a lei tolu ne’ebé importante liga jestaun parlamentu nian no inisiativa desde uluk ona. soke, anúnsiu ona dala hira maibé to’o agora haree prosesu ne’e paradu hela, parese sei iha nivél sekretáriu halo hela ninia draft. tanba,  normalmente halo ezbosu depois lori mai aprezenta iha lidér bankada no lori ba plenária,” nia hateten.
enkuantu, antes ne’e, prezidente parlamentu nasionál, aniceto longuinhos guterres lopes, fó sai katak durante mandatu kinta lejislatura sei fó prioridade ba revizaun ba lejislasaun tolu refere.
governu liuhosi reuniaun konsellu ministru (km), kuarta ne’e, aprova projetu dekretu-lei ne’ebé aprezenta hosi ministru koordenadór asuntu ekonómiku (mkae), joaquim amaral. 
projetu dekretu-lei ne’e hodi halo alterasaun dahuluk ba dekretu-lei númeru 45/2015, loron 30 fulan dezembru, ne’ebé kria ajénsia promosaun investimentu no esportasaun timor-leste, i.p.
“diploma ne’e ho objetivu atu ajusta rejime jurídiku tradeinvest, reforsa ninia kompeténsia sira hanesan entidade governamentál responsável ba promosaun, fasilitasaun no akompañamentu ba investimentu privadu no esportasaun sira iha timor-leste,” ministru prezidénsia konsellu ministru, fidelis manuel leite mangalhães, hateten, iha palásiu governu.
 empreza haat submete ona proposta investimentu fibra óptika ba tradeinvest
aleinde ne’e, ho alterasaun ne’e atu garante uniformidade no konsisténsia hosi ordenamentu jurídiku nasionál, hanesan ajusta rejime jurídiku hosi ajénsia governamentál ida-ne’e ba dekretu-lei númeru 17/2015, loron 23 agustu, lei investimentu privadu ba dekretu lei númeru 16/2021, loron 15 setembru.
“ida-ne’e hanesan baze jerál ba organizasaun administrasaun públika no ba dekretu-lei númeru 30/2020, loron 29 jullu, kona-ba organizasaun direta no indireta estadu,” nia dehan.
 membru fundadór organizasaun persaudaraan setia hati terate (psht) timor-leste, ambrosio mau talo, informa membru na’in-9.000-resin hahú prepara atu simu graduasaun iha fulan-agostu tinan ne’e.
“tinan ne’e, ita halo graduasaun ba membru 9.000-resin tuir desizaun ne’ebé governu fó sai ona. maibé númeru ne’e bele tun ou bele aumenta,” fundadór psht ne’e  informa ba agência tatoli via teléfonika, kinta ne’e.
daudaun ne’e, estrutura psht deside fatin haat sai fatin ba graduasaun nian, mak parte leste sei hala’o iha munisípiu baucau ne’ebé sei akumula membru foun sira hosi viqueque, lautém no manatuto, rai-klaran halo iha sentru munusípiu manufahi, ne’ebé sei akumula mós hosi ainaro, suai no aileu.
enkuantu, iha munisípiu dili mak kompostu membru-sira hosi ermera no rejiaun administrativu espesiál oé-cusse no ambeno (raeoa) no iha parte loromonu realiza iha bobonaro ne’ebé sei partisipa mós membru sira hosi liquiça.
tuir oráriu, atividade graduasaun sei akontese durante loron tolu, hahú iha loron 19 to’o 21 agostu ne’ebé partisipa mós xefe konsellu balun hosi nasaun indonézia.
alende ne’e, fundadór ne’e afirma, iha loron 09 to’o 10 jullu, psht sei realiza kongresu ordináriu hodi hili hikas estrutura foun tanba estrutura antes ne’e nia mandatu termina.
“ita mós sei realza kongresu iha jullu nia laran komesa iha 09 to’o 10 atubele hili fali estrutura foun tuir membru sira nia ezijénsia,” nia afirma.
kongresu ne’e hetan apoia fatin no orsamentu hosi sekretáriu estadu juventude no desportu (sejd) no organizasaun mós kada membru kontribui ona osan balun.
nune’e, psht preparadu no prontu atu realiza kongresu iha jullu nia laran no sei realiza iha salaun kuartél jenerál falintil-forsa defeza timor-leste (f-fdtl) fatuhada dili.
 kandidatu psht munisípiu haat sei gradua iha jináziu maliana
 ministériu saúde relata, kazu detetadu pozitivu foun na’in-ida, rekuperadu laiha no kazu ativu 25.
“kazu detetadu foun ohin ida, rekuperadu laiha no kazu ativu 25,” hateten diretora jerál prestasaun saúde odete da silva viegas liuhosi nota ne’ebé agência tatoli asesu,sabadu ne’e. 
nune’e, hahú 21 marsu 2020 to’o 07 maio 2022 iha kumulativu kazu konfirmadu 22.885 no óbitu 130.
hosi horisehik mai ohin, laboratóriu nasionál saúde halo teste pcr 63, kompostu vijilánsia sentinela laiha, rastreiu ba kontaku laiha, rastreiu aleatóriu rua viájen internasionál 61, follow up iha kuarentena laiha.
alende ne’e, totál teste pcr ne’ebé halo iha 06 maiu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 47, maubisse laiha, maliana lima, viqueque laiha, suai haat, baucau laiha ermera laiha, raeoa laiha, hngv 38, lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina too iha loron 06 maio 2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak ,72,2%.
hosi insidénsia covid-19 iha timor-leste, durante loron hitu ikus maka 0,4/100 mil abitante.
iha loron 07 maio 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida iha baixa ho covid-19 ida.
 covid-19: kazu detetadu pozitivu na’in-ida no ativu 24
 ministériu saúde hamutuk ho programa ai-han mundiál (pam), kuarta ne’e, distribui super cereal, ai-han fortifikadu riku ho vitamina no mineral ba grupu vulneravel sira ne’ebé sofre má nutrisaun  ha postu administrativu metinaro, munisípiu dili. 
super cereal hamutuk tonelada 535 mak sosa ho fundu husi kontribuisaun governu xina no sei distribui ba inan isin-rua no inan fó susu iha munisipiu 13, inklui rejiaun espesiál administrativa oé-cusse no ambeno (raeoa). distribuisaun ai-han suplementu refere sei la’o durante períodu fulan-haat nia laran no ho apoia fundu ne’ebé iha asegura tiha ona ai-han suplementu refere ba períodu tinan ida.       
biban ne’e, ministra sáude, odete maria freitas belo, hateten akordu kontribuisaun entre governu repúblika popular xina no wfp konabá asisténsia ai-han ba repúblika demokrátika timor-leste mai iha tempu ne’ebé loos tanba komunidade barak mak enfrenta hela difikuldade ba nesesidade ai-han. tanba impaktu husi pandemia no dezastre naturál hanesan siklone seroja akontese tinan kotuk.
“tanba ne’e, hodi governu timor-leste nia naran, ha’u hakarak hato’o agradese wa’in ba governu xina ba jenorosidade no apoiu umanitarizmu,” ministra saúde hateten iha  serimónia lansamentu super cereal iha sentru saúde metinaro, dili. 
iha timor-leste, problema seguransa ai-han no malnutrisaun kontinua sai dezafiu bo’ot, populasaun liu 1/3 mak sofre ba inseguransa ai-han. labarik tinan 5 mai kraik hamutuk 47% mak nia altura la tuir nia idade, no isin ki’ik ka menus todan hamutuk 32%, no 38% hosi inan ho idade reprodutiva (tinan 15-49) maka sofre ba anemia. 
nune’e, distribuisaun ne’ebé ohin lansa, ne’e hanesan parte husi wfp nia programa ai-han suplementu atu kombate malnutrisaun. 
iha biban hanesan, embaixadór xina ba timor-leste, xiao jianguo, hateten xina iha relasaun di’ak tebes ho wfp atu fó asisténsia umanitaria  tanba nu’udar prioridade ida mós. 
“ho inundasaun ne’ebé akontese tinan kotuk iha fulan abril no impaktu atuál husi krize ai-han globál difikulta tebes inan isin-rua no inan fó susu sira atu asesu ba ai-han nutritivu ne’ebé adekuadu iha timor-leste,” embaixadór xina  hateten. 
nia dehan: “ho kontribuisaun ida ne’e, espera ita bele hadi’a feto no família sira nia moris. alende fó asisténsia nutrisaun ba inan isin-rua no inan fó susu, xina mós servisu hamutuk ho wfp hodi hadi’a infrastrutura atu asegura preparasaun merenda eskolár ne’ebé ijieniku no seguru ba estudante sira.”
ho impaktu globál husi folin sasán sa’e, lakuna seguransa ai-han no nutrisaun iha timor-leste aumenta boot. bazeia ba rezultadu asesmentu sósiu-ekonomia ne’ebé relata husi governu timor-leste hatudu katak uma kain hamutuk 38% mak redús kualidade dieta nutritivo, no ema kbiit laek sira balun la konsege han pelumenus loron ida dala tolu, tanba menus rendimentu no rekursu. 
entretantu, reprezentante wfp iha timor-leste, dageng liu, hateten konflitu iha ukránia aumenta tan presaun hodi kauza folin sasán sa’e globalmente, no situasaun ida ne’e ezije ema nia abilidade atu asesu ai-han ne’ebé adekuadu. 
“onra boot ba ami servisu hamutuk ho ministériu saúde hodi fó asisténsia ai-han nutritivu ba ema vulneravel sira iha tempu ne’ebé sira presiza tebes.  ami mós hato’o obrigadu ba governu xina ba fundu ne’ebé mai iha tempu loos no absolutamente kritiku hodi sustenta no responde ba misaun salva moris iha nasaun ida ne’e.” nia afirma.
programa ai-han mundiál nasaun unida (wfp) hetan prémiu nobel da paz tinan 2020.  tanba wfp mak organizasaun umanitáriu bo’ot liu iha mundu, salva moris iha situasaun emerjénsia no harii prosperidade no suporta futuru ida sustentável ba ema hirak ne’ebé rekupera husi konflitu, dezastre no impaktu husi mudansa klimátika.
ministériu ensinu superior siénsia no kultura (messk) liuhosi fundu dezenvolvimentu kapitál umanu (fdch, sigla portugés), tinan ne’e sei loke oportunidade bolsa estudu hamutuk 30 ba portugal.
“tinan ne’e, ita-nia planu atu haruka bolseiru ba rai-li’ur hamutuk 30, hanesan rektrutamentu pur méritu no lisensiatura na’in-25 no mestradu na’in-lima,” diretór ezekutivu fdch, cristóvão dos reis, hateten, iha salaun knowledge center fdch, sesta ne’e.
 dosente na’in-140 tuir teste ba bolsa estudu iha portugal
aleinde ne’e, fdch loke oportunidade bolsa estudu hamutuk 48 ba profesór sira ne’ebé hanorin iha instituisaun no univesidade privada iha timór laran tomak.
“hosi númeru 48 ne’e, balun anunsiu ona no balun seidauk. balun ne’ebé fó sai rezultadu mak profesór sira ne’ebé iha universidade privada, ba bolsa pur méritu, ne’ebé semana ne’e ka semana oin anunsia ona. ba sira ne’ebé iha ona rezultadu, sei aransa ba portugal iha setembru 2022,” nia akresenta.
 fdch fó ona bolsa estudu ba timor-oan 6.401 durante tinan-sia
totál bolsa estudu ne’ebé governu fó ba estudante sira liuhosi fdch hamutuk 8.000, ne’ebé hosi númeru ne’e, sira ne’ebé hetan oportunidade ba rai-li’ur hamutuk 5.000, bolseiru ne’ebé konklui ona estudu no repatria ona hamutuk 3.000 no daudaun halo ona atividade profisionál.
programa ai-han mundiál nasaun (wfp, digla inglés) no ministériu agrikultura timor-leste (map), kinta ne’e, lansa avaliasaun dahuluk hamutuk ho ministériu finansa hodi prodús relatóriu monitorizasaun ba presu regulár, hodi monitóriza impaktu covid-19, konflitu globál no mudansa klimátika ba presu merkadória.

“informasaun kritiku ida-ne’e importante tebes atu determina ita-nia nesesidade, prioridade no intervensaun sira ba oin,” reprezentante programa ai-han mundiál nasaun (wfp, digla inglés) iha timor-leste, dageng liu, hateten iha ámbitu lansamentu avaliasaun merkadu no relatóriu monitorizasaun presu, iha city 8, manleuana, dili, kinta ne’e.
avaliasaun merkadu ne’e konduta iha munisipiu tolu mak baucau, manufahi no bobonaro, ho objetivu atu hatene kona-ba oinsá merkadu lokál bele ajuda uma-kain sira, hodi asegura seguransa ai-han no kompleta nesesidade esensiál, halo avaliasaun ba viabilidade, risku no impaktu ba intervensaun sira no komprende oinsá bele haforsa merkadu lokál.
tanba ne’e, wfp hamutuk ho diretór jenerál estatistika (mdf) no ministériu agrikultura no peska realiza monitorizasaun presu semanál ba merkadu sira iha territóriu timor laran iha munisipiu 12 hanesan ainaro, aileu, bobonaro, baucau, dili, ermera, lautem, liquiça, manatuto, viqueque, covalima no oé-cusse, hodi monitoriza impaktu covid-19, konflitu globál no mudansa klimátika ba presu merkadória.
“nune’e, wfp sei kontinua fó apoiu ba governu timor-leste hodi responde ba impaktu globál no planu,” nia dehan.
ministru agrikultura no peska (map), pedro dos reis, hateten projetu ne’e nu’udar parte ida hosi nasionál follow up ba sistema ai-han mundiál ne’ebé governu timor-leste partisipa ativu tebes, hosi ne’e mak governu bele hola pozisaun ba iha transformasaun ba sistema ai-han nian.
“relatóriu ida-ne’e, importante tebes ba ita tanba relatóriu ne’e ita lansa no ita fó sai ho situasaun ne’ebé ita hasoru, hanesan pandemia covid-19, mudansa klimátika no situasaun ne’ebé ita hotu hatene dadauk katak krize ne’ebé iha ukraina ho rusia,” nia dehan.
governu liuhosi ministériu agrikultura no peska halo ona esforsu makaas, oinsá bele hasa’e produsaun no halo diversifikasaun ba programa hodi hasa’e produsaun iha rai-laran, atu nune’e bele garantia no bele fasilita ba iha programa merenda eskolár, sesta bázika no atividade seluk.
“ida-ne’e kondisaun ida-ne’ebé di’ak tebes ba ministériu agrikuktura, tanba ho programa sira-ne’e pelemenus bele ajuda no tulun ona ita-nia agrikultura sira iha terrenu, hodi motiva sira hodi kuda di’ak liután. tanba ne’e, ha’u-nia hanoin ita hotu hatene katak foin lalais ita iha komisaun entre ministériál ne’ebé mak lidera direta hosi ita-nia primeiru-ministru ne’ebé iha ministériu na’in hirak hola parte iha ne’ebá, ho orientasaun klaru katak programa sira-ne’ebé temi hanesan sesta bázika. tanba ita la’o períodu dahuluk liu ona agora ba segundu, entaun nia fokus liubá 75% tenke produtu lokál. se ida-ne’e ita hotu servisu hamutuk, liuhosi lansamentu ba presu ai-han ne’ebé iha, bele hetan mós solusaun ruma ba futuru, entaun bele garantia ona vontade agrikultura sira iha terrenu,” nia dehan.
vise ministru komérsiu no industria, domingos lopes antunes, agradese ba wfp ba lalaok kona-ba inisiativa hamutuk ho governu timor-leste, liuhosi ministériu agrikultura halo hela estudu ba merkadória no presu ai-han nian.
“iha tinan hirak liubá, ha’u rasik asiste relatóriu sira-ne’e hahú hosi tinan kotuk, importante atu halo kontrolu no mós fiskalizasaun ba presu hahan ba nesesidade bázika sira hotu iha rai-laran. liu-liu bainhira ita hasoru surtu covid-19, ne’ebé governu atu halo esforsu hodi lori fila ita-nia ekonómia. tanba ne’e, ha’u hanoin importante tebes parseria ne’e, obrigadu barak ba wfp ho servisu ministériu agrikultura halo,” governante ne’e hateten.
brigada sekretariadu tékniku administrativu eleitorál (stae) akampaña ho ofisiál komisaun nasionál eleisaun (cne, sigla portugés) viqueque, kuarta ne’e, simu ona materiál eleisaun prezidensiál segunda volta, iha salaun apuramentu, viqueque.
“ohin ita lori materiál sensitivu no la sensitivu to’o iha munisípiu viqueque, liuliu buletin votu hamutuk kaixa 11,” diretór stae viqueque, humberto fernandes, hateten ba agência tatoli, iha salaun munisipál.
stae simu livru hamutuk 1.322 no folla 66.100 inklui materiál la sensitivu hanesan tinta no lista vontante.
“aban ita hahú konvida fiskál kandidatura na’in-rua hodi halo verifikasaun no pakotementu ba buletin votus durante loron-lima iha munisípiu. nune’e, iha loron 18 abril stae halo distribuisaun materiál ba sentru votasaun 92 no estasaun votu 110,” nia akresenta.
 stae viqueque simu materiál sensitivu kaixa 23 ba eleisaun prezidensiál
polísia nasionál timor-leste (pntl) munisípiu viqueque sei halo seguransa másimu ba materiál sira  to’o distribui ba sentru votasaun estabelesidu.
materiál hirak ne’e to’o iha viqueque iha tuku 17:27, akompaña hosi diretór cne no diretór stae viqueque no hetan seguransa másimu hosi parte polísia.
tuir dadus, númeru eleitór eleisaun prezidensiál 2022 iha munisípiu viqueque hamutuk 58.421, kompostu hosi mane 29.675 reprezenta 51% no feto 28.746 reprezenta 49%.
iha eleisaun primeira volta iha loron 19 marsu iha munisípiu viqueque, eleitór ne’ebé la partisipa eleisaun hamutuk 14.629, nune’e cne esforsu hodi fahe informasaun liuhosi meiu komunikasaun hodi sidadaun sira  ne’ebé la partisipa eleisaun primeira volta bele partisipa fali.
tuir dadus iha munisípiu viqueque, eleitór ne’ebé rejistadu hamutuk 57.881, enkuantu partisipa eleisaun 43.252 reprezenta 74,73%.
 diretór ezekutivu klínika bairru-pité, inácio dos santos, informa iha fulan janeiru too abríl 2022, konsege deteta ema ho ka paseinte foun hiv/sida na’in-16.
“iha fulan janeiru too abríl, ami deteta ema ho moras hiv-sida foun na’in-16, hosi númeru ne’e, kompostu mane tolu no feto ida iha janeiru, mane tolu iha fevereiru, mane lima iha marsu, no feto rua no mane rua iha abríl ,”diretór ne’e hateten ba agência tatoli iha knaar bairru pité, dili, sesta ne’e.
daudaun ne’e, pasiente ne’ebé halo tratamentu ba moras hiv-sida hamutuk 205, la konta ho sira ne’ebé lakon hosi tratamentu médiku.
“ita koko atu sira ne’ebé mak lakon husi tatamentu ne’e bele fila fali mai tanba pasiente ne’ebé lakon hosi tratamentu médiku ne’e na’in-40 resin,” nia informa.
 tuir nia dala barak pasiente lakon hosi tratamentu tanba sira-nia fatin no hela iha dili provizóriu de’it hodi muda fali ba iha munisípiu no defisil sira tun mai dili atu kontinua sira nia tratamentu.
“kazu sira ne’e durante hosi tinan 2004 mai too agora no na’in-rua mate ne’e la’ós pasiente hiv-sida foun maibé sira kazu tuan mak mate,” nia afirma.
nune’e, nia dehan aimoruk ba hiv-sida laiha problema tanba suporta másima hosi fundu global hosi ministériu saúde.
 pasiente sira hahú halo kontribuisaun ba klínika bairru-pité
governu liuhosi reuniaun konsellu ministru (km), kuarta ne’e, aprova projetu dekretu-lei tolu, ne’ebé aprezenta hosi vise primeiru-ministru no ministra solidariedade sosiál no inkluzaun (mssi), armanda berta dos santos.
ministru prezidénsia konsellu ministru, fidelis manuel leite mangalhães, hateten, projetu dekretu-lei dahuluk kona-ba valór mínimu pensaun invalidéz no ferik-katuas. 
“objetivu proposta ne’e atu garante valór mínimu pensaun invalidéz no ferik-katuas, iha ámbitu rejime kontributivu seguransa sosiál nian, bazeia ba karreira kontributivu traballadór sira nian,” ministru relata hafoin reuniaun ezekutivu, iha palásiu governu.
 pr promulga alterasaun dekretu-lei subsídiu apoiu ba idozu no invalidéz
objetivu seluk maka atu garante katak pensaun hirak ne’e hosi rejime kontributivu, nunka iha valór kiik duké pensaun sosiál sira, nune’e bele valoriza esforsu kontributivu traballadór sira.
projetu dekretu-lei daruak, kona-ba pensaun sosiál, ho prestasaun sosiál foun ne’ebé kria hosi diploma ne’e rasik, ho karater pensaun sosiál, ne’ebé la’ós subsídiu.
“objetivu atu asegura rendimentu mínimu ne’ebé dignu ba ema hotu ne’ebé presiza liu, tanba laiha rendimentu seluk no iha situasaun ferik-katuas ka invalidez,” nia dehan. 
pensaun sosiál ne’e sei substitui subsídiu apoiu ba ferik-katuas no inválidu sira, hodi halo sistema seguransa sosiál sai justu liután. 
ho alterasaun lejizlativa ne’e, pretende alterasaun hanesan muda konseitu hosi subsídiu ba pensaun sosiál, altera ámbitu pesoál hodi inklui traballadór sira ne’ebé inklui iha sistema kontributivu, maski laiha direitu ba pensaun.
“nune’e, ajusta valór prestasaun hodi garante katak valór pensaun la kiik liu duké limite liña pobreza internasionál nian, la permite akumulasaun ho rendimentu seluk ba benefisiáriu foun, altera períodu ba pagamentu sira, hosi pagamentu semestrál ba pagamentu mensál,” portavóz governu esplika.
dekretu-lei datoluk, kona-ba projetu dekretu-lei ne’ebé kria sistema verifikasaun ba inkapasidade sira.
”objetivu projetu ne’e maka atu kria sistema ida hodi halo verifikasaun ba situasaun inkapasidade ba efeitu atribuisaun prestasaun sosiál nian. ho diploma ida-ne’e, define prosedimentu administrativu ba verifikasaun téknika iha situasaun inkapasidade,” ministru tenik. 
servisu verifikasaun inkapasidade hanesan instrumentu tékniku espesializadu ida, ne’ebé kompostu hosi meiu tékniku no materiál, ne’ebé sei funsiona iha servisu integradu iha institutu nasionál no seguransa sosiál (inss), servisu perísia médika no servisu apoiu administrativu.
 presidenti kámara komérsiu indústria timor-leste (cci-tl, sigla portugés), oscar lima rekonese tinan 20 restaurasaun independénsia, timor-leste (tl) sei nafatin dependensia ba importasaun husi rai liur.
presidenti cci-tl, oscar lima isplika, tl ukun rasik an ona, maibe setór privadu sira sei nafatin fraku, tanba durante ne’e mos nafatin dependensia ba importasaun husi rai liur hodi sustenta ekonomia rai laran.
atu hatene kle’an liu kona-ba cci-tl ninia hanoin  durante tinan 20  tl restaura indepedénsia, maibé sei nafatin dependénsia ba importasaun rai liur, kandidata prezidente repúblika (pr) independente ba períodu 2022-2027, ho númeru sorteiu 01, isabel da costa ferreira, deside iha eleisaun segunda volta ne’e sei fó apoiu ba kandidatura, josé ramos horta ho númeru ho sorteiu 14.

“hanesan kandidata indepedente no ativista ida, ha’u hanoin ha’u ho votante sira ne’ebé mai hamutuk ho ha’u, sei fó ami-nia votu apoiu ba ramos horta ba segunda volta,” isabel ferreira hateten ba agência tatoli, via telefónika, kinta ne’e.
 isabel ferreira: edukasaun mak bele liberta povu hosi kiak
maski nune’e, kandidata independente ne’e to’o agora seidauk hetan kontaktu hosi kandidatura ruma.
bazeia ba atualizasaun apuramentu ikus hosi sekretariadu tékniku administrasaun estatál (stae), kandidatu pr, josé ramos horta ho votu 301.481 (46,58%), enkuantu kandidatu pr, francisco guterres ‘lú olo’ ho votu 143.408 (22,16%), ne’ebé posibilidade kandidatura rua kompete iha eleisaun segunda volta.
“hanesan sidadaun no kandidata ida, hakarak pás, estabilidade, no moris di’ak ba povu timor-leste, ita tenke hili entre kandidatu ida atu sai prezidente repúblika ba ita-nia nasaun hodi tau-matan ba nasaun ida-ne’e ba tinan-lima mai,” nia dehan.
nune’e, isabel ferreira iha esperansa katak eleisaun tinan-ne’e bele la’o di’ak to’o rohan.
“ba ha’u, maski la manán iha primeira volta, ha’u iha esperansa eleisaun segunda volta bele la’o ho di’ak,” nia akresenta.
antes ne’e, isabel ferreira rejista kandidatura iha tribunál rekursu ho totál apoiante 6.000.
iha eleisaun primeira volta, kandidata independente ne’e hetan votu hamutuk 4.165 (0,64%) hosi totál votu válidu hamutuk 647.172 iha territóriu tomak.
xefe sentru saúde postu viqueque vila, celestina da costa alves, informa, sentru saúde rejista kazu dengue hamutuk 31 iha fulan-abril nia laran.
”hosi fulan-janeiru to’o marsu kazu dengue hamutuk 75, hafoin númeru kazu ne’e redus tiha, maibé daudaun ita hahú rejista kazu dengue iha fulan-abril hamutuk 31 kompostu hosi feto 14 no mane 17,” xefe sentru saúde hateten ba agência tatoli, iha ninia knaar fatin, viqueque, tersa ne’e.
 surtu dengue: pasiente na&#8217;in-4.299 no mate 50
hosi kazu rejistadu, maioria hanesan labarik ho idade 5 mai karik, ne’ebé pasiente sira daudaun kontinua baixa iha internamentu.
“ami esforsu halo prevensaun dengue liuhosi konvida komunidade postu viqueque vila halo limpeza jerál, hafoin halo fumigasaun iha bairru sira ne’ebé risku liu ba moras dengue. aimoruk fumigasaun daudaun sufisiente hela,” nia akresenta.
nune’e, nia husu ba komunidade hodi kuidadu oan sira bainhira halimar iha li’ur.
“karik iha bee-fatin mamuk ka lata mamuk labele soe arbiru, maibé tenki tau iha fatin lixu no hamos bee ne’ebé nalihun besik uma, tanba susuk ne’e moris iha bee-laran,” nia hato’o.
primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, hateten governu fó atensaun boot no sei solusiona traballadór timor-oan na’in-hitu (7) ne’ebé daudaun ne’e terus no hela iha dubai, uni emiradu arabé (uea).
 pr horta husu governu repatria timor-oan na’in-hitu hosi dubai
“relasiona ho kondisaun ita-nia traballadór sira iha rai-li’ur no hirak ne’ebé konforme informasaun dehan lori ba iha ne’eba hosi forma dalan ilísita no sujeita ba iha tratamentu ne’ebé mak ladi’ak. ne’e asuntu hirak ne’ebé hetan atensaun boot hosi governu no órgaun kompetente. governu halo hela servisu hodi bele lori solusaun ba problema refere. ida-ne’e atu bele garante katak ita-nia sidadaun ninia vida protezida no sira labele sai vítima ba atividade ilísita internasionál ne’ebé mak bele lori sai ameasa ba sira-nia moris,” ministru fidelis hateten ba jornalista sira hafoin ramata enkontru ho prezidente repúblika, josé ramos horta, iha palásiu prezidensiál nicolau lobato, bairru pite, sesta ne’e.
tanba ne’e, nia dehan, governu liuhosi ministériu kompetente hanesan ministéiru negósiu estranjeiru no kooperasaun (mnek) haree hela kestaun refere.
hatán kona-ba lori fila traballadór hirak ne’e, fidelis hateten governu iha dever atu halo atuasaun ba nia sidadaun maibé nia parte labele pronunisa uluk tanba kestaun ne’e parte kompetente governu nian bele trata.
“governu iha dever atu halo atuasaun ba nia sidadaun maibé agora prematuru ba ita atu ko’alia no komenta ba asuntu ne’e. bainhira ita-nia ministéiru negósiu estranjeiru no kooperasaun (mnek) no órgaun kompetente sira hanesan ministériu públiku, ministériu justisa ligasaun ho servisu internasionál nian haree hotu asuntu ida-ne’e, ne’ebé ha’u sei proklama ba ita boot (jornalista) sira la nesesáriu. tanba preokupasaun dever governu nian mak atu tau matan ba ninia sidadaun iha fatin hotu liu-liu seguransa pesoal,” nia hateten.
nune’e, governante ne’e dehan, preokupasaun primeiru mak asegura integridade pesoál konforme sujeita ba tratamentu ladi’ak ba iha indísiu tráfiku ema-nian ida mak tenke sai medida atu hola. 
 timoroan na’in-hitu “terus” hela iha dubai
prezidente repúblika, francisco guterres lú olo, promulga ona dekretu-lei númeru 22/2022, 11 maiu,  kona-ba rejime jurídiku aprovizionamentu, kontratu públiku no nia infrasaun sira.
“dekretu-lei ne’ebé xefe estadu promulga ona ne’e sei simplifika prosedimentu aprovizionamentu hosi tipu prosedimentu hitu (7) ba tolu (3) de’it, hanesan mellora  sistematizasaun no deskrisaun detalla hosi kada faze aprovizionamentu, promove transparénsia ho reforsu hosi portál aprovizionamentu, reforsu  prosesu planeamentu no reforsu atribuisaun sira ba komisaun nasionál aprovizionamentu,” refere nota imprensa ne’ebé agência tatoli asesu, kinta ne’e.
dekretu-lei ne’e sei troka rejime jurídiku atuál tolu ne’ebé aprova iha 2005 no iha ona vijénsia durante tinan 17 nia laran, hanesan rejime jurídiku aprovizionamentu, rejime jurídiku kontratu públiku no infrasaun administrativa sira.
diploma foun ne’e sei integra rejime jurídiku atuál tolu ba iha úniku rejime jurídiku ida de’it no diploma ne’e sei entra em vigor hahú iha 1 janeiru 2023 hodi fó biban ba funsionáriu sira hosi departamentu governamentál atu tuir sesaun traballu ka formasaun molok implementa.
dekretu-lei foun ne’e hanesan diploma importante ida hosi  diploma  neen (6) ne’ebé viii governu konstitusional prepara hodi apoiu implementasaun lei enkuadramentu orsamentál-lei estruturante ida-ne’ebé mak prezidente repúblika, francisco guterres lú olo promulga ona iha 9 fevereiru  2022.
dekretu-lei foun ne’e aliña ho programa viii governu konstitusionál liu-liu iha reforma jestaun finansa públika liuhusi diversifikasaun finanseira iha área reseita no despeza, mellora sistema aprovizionamentu, fortalese desentralizasaun finanseira no orsamentu ho baze ba programa.
proposta dekretu lei ne’e, ministru finansa, rui gomes aprezenta ba konsellu ministru tanbá konsidera despeza públiku iha pezu boot tebes ba iha timor-leste nia produtu internu  brutu no ekonomia nasionál liu-liu iha despeza ne’ebé rezulta hosi prosedimentu aprovizionamentu.
tanbá ne’e, simplifika aprovizionamentu no kontratu públiku sei fó impaktu pozitivu ba iha ekonomia nasionál.
aleinde ne’e, governante ne’e mos konsidera katak importante tebes atu aprova rejime jurídiku úniku ida-ne’ebé mais klaru, simples, objetivu, rigorozu no transparente hodi promove dezenvolvimentu ekonómiku no sosiál.   
antes aprezenta ba konsellu ministru, ministériu finansa (mf) halo ona konsultasaun ho departamentu governamentál no rekolla ona paresér hosi liña ministériu sira.
ministériu finansa mós realiza reuniaun tékniku ho reprezentante banku mundiál  no banku dezenvolvimentu aziátiku iha ámbitu ezersísiu ba avaliasaun sistema aprovizionamentu timor-leste.
governu liuhosi reuniaun konsellu ministru (km) extradordinária, sesta ne’e, aprova projetu dekretu-lei, ne’ebé aprezenta hosi ministru koordenadór asuntu ekonómiku (mkae), joaquim amaral, ne’ebé halo alterasaun datoluk ba dekretu-lei númeru 8/2008, loron 05 marsu, kria institutu nasionál dezenvolvimentu mão de obra (indmo).
“objetivu alterasaun ne’e atu aumenta servisu indmo hodi konkretiza programa sira ne’ebé sai responsabilidade indmo,” ministru prezidénsia konsellu ministru, fidelis manuel leite magalhães, relata hafoin ramata reuniaun ezekutivu, iha palásiu governu.
 indmo realiza konkursu nasionál aptidaun liuhosi virtuál
nune’e, governu konsidera importante tebes hametin institutu ne’e, liuhosi reestrutrasaun ba ninia órgaun no serbisu nian, hodi ajusta kompeténsia órgaun sira no previzaun tarefa sira ne’ebé sai responsabilidade serbisu sira.
aleinde ne’e, hakarak mós atu armoniza atribuisaun indmo ho sistema nasionál kualifikasaun timor-leste (snk-tl) no atu adekua estatutu hosi institutu públiku ne’e ba regra iha dekretu-lei númeru 30/2020, loron 29 jullu, kona-ba organizasaun administrasaun direta no indireta estadu nian.
prezidente repúblika portugál, marcelo rebelo de sousa, reafirma mantein amizade permanente ho estadu no povu timor-leste entre estadu no povu portugál.

 pr lú olo sei simu kondekorasaun grande-kolar hosi portugál
“ho konsiderasaun boot no forma permanente akompañamentu fraternál tebes,” prezidente portugál ne’e hato’o lia hirak ne’e bainhira kondekora grande colar da ordem do infante dom henrique ba nia ómologu prezidente repúblika, francisco guterres lú olo, iha palásiu prezidensiál nicolau lobato, bairru pite, kinta kalan ne’e.
xefe estadu portugál ne’e hateten, durante mandatu xefe estadu timor-leste exerse funsaun hasoru dezafiu boot dura iha tinan hirak ne’e ligadu ho pandemia covid-19 fó afeta ba área oioin, alleinde mundiál iha kontextu jeopolítiku hasoru dezafiu akompaña ekonomia.
“durante mandatu hasoru dezafiu lubuk, purtantu iha oras balun tan exelensia nia mandatu sei ramata. aproveita momentu ne’e, ha’u propriu prezidente (portugál) entrega kondekorasaun grande kolár ba ita (prezidente repúblika timor-leste, francisco guterres lú olo),” nia hateten.
kondekorasaun grande colar da ordem do infante dom henrique atribui ba sira-ne’ebé hala’o servisu relevante ba portugál, iha país no estranjeiru, hanesan mós servisu ba espansaun kultura portugeza ou ba koñesimentu portugál nia istória no ninia valór.
grande-colar da ordem do infante dom henrique nu’udar grau orden ida-ne’ebé aas liu atribui hosi prezidente repúblika ba xefe estadu país estranjeiru.
grande-colar atribui mós hosi prezidente repúblika ba antigu xefe estadu ka ema sira-ne’ebé iha natureza estaordinária no relevánsia espesiál ho portugál ne’ebé merese atu simu grau orden ida-ne’e.
prezidente repúblika portugál ne’e mós hakarak louva timor-leste liuhosi nia instituisaun sira realiza eleisaun liu ba hatudu ho demokrátika no livre iha rejiaun no mundu.
prezidente repúblika, francisco guterres lú olo, lori estadu no povu timor-leste nia naran agradese ba kondekorasaun hosi ómologu portugeza no reafirma mós povu no estadu timor-leste nia naran sei hametin liután ida forte ho portugál.
 xefe estadu sei kondekora pr portugés no governadór-jerál australiano 
entertantu xefe estadu, francisco guterres lú olo mós fó kondekorasaun ba prezidente repúblika portugál, marcelo rebelo de sousa no governadór-jerál australia, david john hurley, ho grau grande-kolar.
prezidente repúblika portugál, marcelo rebelo de sousa, nu’udar sidadaun mundu nian ne’ebé defende valór universál hanesan pás, liberdade no auto-determinasaun povu, liberdade espresaun, fraternidade entre povu hosi nasaun oioin no valór seluk ne’ebé sai komun ba timor-oan sira.
iha dekretu prezidente repúblika númeru 28/2022, 18 maiu, hateten iha tinan 20 restaurasaun indepedénsia domin ne’ebé prezidente marcelo rebelo de sousa sente ba timor-leste no hosi povu timorense, xefe estadu lú olo pesoalmente sente domin hosi timor-oan ba portugál, ba portugés no língua portugeza.
governadór jerál austrália nu’udar belun boot timor-leste nian ligasaun atuál governadór jerál australia ho timor-leste hahú tiha ona molok restaurasaun indepedénsia.
david hurley, komanda primeira brigada iha 1999 no 2000 iha darwin apoiu operasaun lidera hosi austrália iha timor-leste durante períodu ne’e.
iha dekretu prezidente repúblika númeru 29/2022, 18 maiu, nian katak david hurley, governadór jerál australia, desde 2019 kontinua guia nia komportamentu atu hasa’e sentidu estadu ne’ebé karáteriza, hametin relasaun amizade entre estadu no povu timor-leste no austrália.
agora mak to’o ona momentu katak repúblika demokrátika de timor-leste no povu timorense rekoñese ho gratidaun papél ne’ebé dezenvolve hosi david hurley.
orden timor-leste kria hosi dekretu-lei númeru 20/2009, 6 maiu, ho objetivu atu rekoñese no agradese nasionál no estranjeiru, tanba sira-nia komportamentu ka aktu ne’ebé sira prátika iha kontributu signifikativu ba benefísiu país, timor-oan ka umanidade.
orden timor-leste iha grau haat, ida mak grande-kolar. grande-kolar atribui eskluzivamente atu agrasia xefe estadu hosi nasaun soberanu.
entertantu, serimónia kondekorasaun ne’e xefe estadu timor-leste hala’o mós jantar konfraternizasaun ne’ebé partisipa hosi prezidente repúblika eleitu, josé ramos horta, primeiru ministru, taur matan ruak, prezidente parlamentu nasionál, aniceto longuinhos lopes, prezidente tribunál rekursu, deolindo dos santos, membru viii governu konstituisionál, bainaka espesiál, korpu diplomátiku ho seluk tan.
primeiru-ministru (pm), taur matan ruak, aprezenta projetu dekretu-lei iha reuniaun konsellu ministru (km) estraordinária, segunda ne’e, kona-ba obrigatoriedade atu sosa produtu ai-han lokál iha ámbitu kontratasaun públika.
“diploma ne’ebé hetan ona aprovasaun ne’e estabelese katak administrasaun direta no indireta estadu iha obrigatoriedade atu sosa pelumenus sasán ne’ebé prodús iha timor-leste 75%, iha ámbitu operasaun kontratasaun públika ba ai-han konsumu ema nian,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu, iha palásiu governu.
 governu tau importánsia dezenvolve setór agrikultura
objetivu hosi medida hirak ne’e maka atu garante katak uma-kain sira ne’ebé mak ekonómikamente no sosialmente mukit tebes sei la lakon asesu ba ai-han no rezultadu aumentu signifikativu presu produtu.
“ho forma ne’e, estadu propoin atu ezekuta konjuntu medida ne’ebé aumenta konfiansa ba operadór ekonómiku sira, liuliu ba agrikultór sira, atu aumenta produsaun nasionál ba produtu agríkola sira,” portavóz governu akresenta.
prezidente comissão nacional de eleições (cne), josé agostinho da costa belo, hateten to’o agora cne seidauk simu notifikasaun legalidade hosi tribunal rekursu (tr) ba organizasaun “os verdes” sai partidu tanba seidauk rejistu ofisiál hanesan partidu foun.

“os verdes ne’e seidauk rejistu ofisiál hanesan partidu foun, tanba foin lalais ita akompaña iha televizaun katak rejistu ona iha natariadu no notifika ona iha tribunál rekursu maibé to’o agora ami seidauk simu ida-ne’e,” prezidente cne ne’e hateten ba agência tatoli, iha nia knar fatin colmera, dili, kuarta ne’e.
nia hateten, tribunál rekursu (tr) notifika ona “os verdes” maibé to’o agora estrutura, bandeira, emblema, fatin ka eskritóriu “os verdes” nian seidauk entrega ba comissão nacional de eleições (cne).
“ne’ebé, ami seidauk rekoñese os verdes hanesan partidu hodi konvida sira atu tuir reuniaun ruma no os verdes rasik seidauk aprezenta buat ida ba ami, entaun ami seidauk hatene sira-nia atividade,” josé esplika.
karik “os verdes” rejista no iha ona legalidade hanesan partidu ida iha timor-leste, josé hatán, sira iha direitu halo atividade hanesan halo preparsaun ba eleisaun no oinsá hala’o funsaun partidu ninian mak oinsá atrai sidadaun atu bele hamutuk ho sira.
entretantu iha lei partidu polítíka ne’e ne’e iha artigu balun ne’ebé fó biban ba partidu polítika balun lori joven sira ba servisu iha rai-li’ur, prezidente cne ne’e hateten, se ida-ne’e akontese entaun asaun ne’e la tuir ona definiasuan klaru hosi partidu nian tanba partidu modernu ne’e tenke faan nia progama no kapasidade hodi ukun ho vizaun ne’ebé mak iha.
“to’o agora, ita seidauk iha informasaun kona-ba kesatun partidu polítika balun rekruta joven ba servisu iha rai-li’ur. problema iha ka lae ne’e, ita seidauk hatene. maibé iha balun ne’ebé mak dala ruma kobra illegál ba ita-nia alin sira mak hodi ba servisu iha rai-li’ur, ida-ne’e labele tanba ita-nia alin sira susar ona mak atu buka servisu maibé ita halo susar liután,” nia dehan.
tanba ne’e, nia husu ba governu no liu-liu diplomata sira iha rai-li’ur tenke haree, estadu iha hanoin atu halo ligasaun ho kompañia sira iha rai-liur nune’e bele fasilita joven sira ba servisu iha rai-li’ur.
“nusa mak tenke partidu mak sai ajénsia ho kompañia iha rai-li’ur mak halo rekrutamentu, ida-ne’e responsabilidade estadu nian ne’ebé tenke haree,” nia dehan.
partidu polítiku labele halo rekrutamentu ba ema tanba partidu polítiku iha ne’ebá nia funsaun halo kooperativa no fó formasaun ba ema no loke mós kursu ruma bele fasilita sira, ida-ne’e partidu polítiku nia atividade.
“maibé labele simu ema depois no aproveita ema, ida-ne’e estadu no seguransa tenke haree ba kestaun ne’e,” nia hateten.
medida saida mak cne sei halo, nia hateten, cne nia parte seidauk simu keixa hosi ema balun entaun labele foti medida. se ema ruma hato’o mai katak iha rekrutamentu mak sente afetadu ka vítima tenke hola pozisaun parte ligadu sira, nune’e salva eleitór sira.
“tanba atu integra iha partidu ruma tenke ho vontade no hanoin rasik, ita lakohi mosu fraude. bainhira ita sosa ema nia votu ka ema nia fuan ne’e mós krime eleitorál,” nia dehan.
daudaun ne’e, nia informa, iha partidu politiku hamutuk 17 mak rejista ona no aprezenta dokumentu ba comissão nacional de eleições (cne) mak hanesan:  

parrtidu união democratico timorense (udt)
parrtidu frente revolucionària do timor-leste independente (fretilin)
partidu demokráticu (pd)
partidu movimentu liberta povu maubere (mlpm)
partidu esperança da patria (pep)
partidu republicano (pr)
partidu demokrata cristão (pdc)
partidu sosial demokrata (psd)
partidu sosialista timor (pst)
partidu liberta povu aileba (plpa)
partidu associação popular monarkia timorense (apmt)
partidu unidade nacional democrática da resistência timorense (undertim)
partidu kmanek haburas unidade nacional timor oan (kuntho)
partidu congresso nacional de reconstrução de timor-leste (cnrt)
partidu da libertação popular (plp)
parditu unidade dezenvolvimentu democratiku (pudd)
partidu frente-mudança (pm)
partidu dezenvolvimento nacional (pdn)

tribunál rekursu molok atu rejistu definitivu ba kandidatu partidu ida hodi sai partidu polítiku tenke liuhosi rejistu provizóriu, hafoin públika ona iha rádiu, depois tr deside atu rejistu definitivu hanesan partidu politiku ida.
tuir lejizlasaun, hafoin ministériu justisa halo autentikasaun no aprova pedidu kandidatu partidu polítiku ida-nian, iha prazu loron rua nia-laran mak haruka dokumentu hotu hosi kandidatu partidu polítiku ida-nian ba iha tribunál rekursu atu hetan legalidade.
bainhira sai partidu polítiku ida tenke liuhosi faze verifikasaun dokumentu inskrisaun kumpre ona lei partidu polítiku iha artigu 13, lei númeru 3/2004, 14 abríl, no alterasaun dahuluk ne’ebé introdús iha lei númeru 2/2016, 3 fevereiru, no artigu sira iha lei ne’e haktuir;

os partidos políticos são organizações de cidadãos de carácter permanente, com o objetivo de participar democraticamente na vida do país e de concorrer para a formação e expressão da vontade política do povo, em conformidade com as leis e com os respetivos estatutos e programas, intervindo nomeadamente no processo eleitoral mediante a apresentação ou o patrocínio de candidaturas.
os partidos políticos têm personalidade jurídica e capacidade judiciária e são exclusivamente constituídos por cidadãos nacionais.
não são considerados partidos políticos, para os efeitos da presente lei, as organizações sediadas ou registadas fora do território nacional, bem como aquelas em que a maior parte dos seus membros ou da sua direção tenha residência fora da república democrática de timor – leste.
perde o estatuto de partido político a organização que não participar com programa próprio em nenhuma eleição a nível local ou nacional por um período de tempo superior a cinco anos. 
verificada a circunstância prevista no número anterior, a comissão nacional de eleições comunica o facto ao supremo tribunal de justiça para efeitos da declaração da referida perda.

ministériu turizmu komérsiu no indústria (mtki) hamutuk ho parseiru programa dezenvolvimentu nasaun unida (undp, sigla inglés), kinta ne’e, fó sai rezultadu, vensedór negósiu inovativu ii ba tinan 2022, ne’ebé hatudu katak joven tolu sai vensedór.
“ha’u felisita grupu emprezariál sira ne’ebé manán iha kompetisaun ne’e, governu tau importánsia tebes ba foin-sa’e, tanba imi mak futuru nasaun no ajenti transformadór iha setór hotu iha nasaun ne’e,” ministru turizmu komérsiu no indústria, josé lucas do carmo, hateten, iha sentru konvensaun dili (ccd, sigla portugés).
iha faze semifinál, panelista tolu ne’ebé kompostu hosi mtki, embaixada nova zelándia no institutu apoiu dezenvolvimentu emprezariál (iade) halo ona selesaun rigorozu hosi kandidatu joven inovativu na’in-25, ho rezultadu finál hosi selesaun deside ona tuir kompozisaun valór hosi ekipa juri no anúnsiu na’in-tolu mak tama iha finál, enkuantu na’in-12 mak hetan apoiu orsamentu hosi mtki no undp.
iha faze finál, juventude hosi grupu tolu mak liu iha sesaun ikus tanba sira ho ideia  kreativu no inovativu liu iha kompitisaun, ho totál orsamentu hamutuk $5.000, ne’ebé manán-na’in dahuluk ba grupu feto ella sabaun lokál ho montante $2.250, daruak grupu tetons kafé dalan ninin $1.500 no datoluk grupu bumbu kaldu timor $1.250.
 joven 25 selesionadu tama kampu treinamentu kompetisaun negósiu inovativu
tuir minstru, kompetisaun inovativu ho objetivu atu enkoraja joven emprendedorizmu sira hodi hamosu ideia diferente, úniku no inovativu, relasiona ho negósiu sosiál hosi setór sira hanesan agrikultura no peskas, turizmu, manufatureira, produsaun ai-han, teknolojia no mós setór seluk ne’ebé iha valór ekonómiku a’as hodi kontribui no solusiona problema iha komunidade no promove abilidade ba futuru.
“tinan ne’e, ita foti tema negósiu inovativu hanesan ‘harii no haforsa empreza foinsa’e sira hodi kontribui ba dezenvolvimentu sustentável’, ho nia objetivu atu asegura soberania ekonomia liuhosi aumenta produsaun lokal, kria oportunidade empregu no aumenta rendimentu família,” governante ne’e dehan.
iha biban hanesan, reprezentante undp iha timor-leste, munkhtuya altangerel, apresia ba joven inovativu sira ne’ebé hakarak dezenvolve a’an liuhosi kompetisaun negósiu inovativu hodi hatudu kreatividade no inovativu liuhosi parte negósiu hodi suporta timor-leste sai nasaun di’ak liután.
“ha’u sente onradu no apresia tebes ba joven kreativu sira ne’ebé partisipa iha kompetisaun ne’e hodi dezenvolve-an. undp rasik nafatin fó apoiu tomak ba governu liuhosi programa kompetisaun inovativu ne’ebé foku ba joven kreativu sira iha setór  privadu sira ne’ebé hakarak dezenvolve-an, nune’e ha’u husu mtki kontinua nafatin programa ne’e iha tinan oin tanba nia vantajen ne’e di’ak,” nia dehan.
atribui apoiu orsamentu ba proposta negósiu
aleinde ne’e, iha mós kompetetór na’in-12 seluk ne’ebé hetan apoiu orsamentu ba proposta negóisu iha kompetisaun negósiu inovativu.
nune’e, grupu emprezariál 15 mak halo negósiu iha setór sira hanesan teknolojia, indústria, agrikultura no peska, iha munisípiu ualu hanesan dili, liquiçá, lautém, viqueque, manufahi, aileu, baucau no ermera.
partisipante na’in-15 ne’ebé hetan apoiu finanseiru ba proposta inovativu planu negósiu mak hanesan,



nú.
naran empreza
atividade negósiu
fundu proposta


1.
juvita fernandes (individu)
bumbu kaldu timór
$ 7.925


2.
monte group
produtu lokál
$ 7.020,52


3.
hyutmeran nasae’h
halo kolesaun ba produtu
$ 7.100


4.
afocal pig fam
hakian fahi
$ 4.500


5.
teton’s kafe dalan ninin
kedai kopi
$ 5.050


6.
aimanas belimbi daf
ai-manas belimbi
$ 2.487


7.
gpl – grupu produtu lokál
hakiak manu timór
$ 7.685,48


8.
pedro de jesus tai
hakian manu lokál
$ 5.589


9.
grupo feto ella sabaun lokal
faan sabun lokal
$ 4.264


10.
grupo kafe lafaek
kafetaria
$ 6.840


11.
grupu agrikultura beraka
hortikultura
$ 6.700


12.
essenzo oilau
produsaun mina hodi faan
$ 6.740


13.
dujoroventusune
faan manu-tolun lokal
$ 8.255


14.
 media mudansa
multimedia
$ 8.554


15.
skyra coffe shop
kafetaria
$ 6.290


fundu totál proposta
$ 95.000


premémiu ba manán na’in
$ 5.000


t o t á l
$100.000



ministériu saúde,  relata  kazu detetadu foun  pozitivu covid-19 na’in-ida, rekuperadu hitu no kazu ativu sanolu (10).

“kazu detetadu foun pozitivu na’in-ida, rekuperadu hitu no kazu ativu 10 ne’e identifika iha loron 26 abril 2022,”  hateten diretora jerál prestasaun saúde, odete da silva viegas liuhosi nota komunikadu ne’ebé agência tatoli asesu, kuarta ohin.
nune’e, hahú 21 marsu 2020 to’o 26 abril 2022 iha kumulativu kazu konfirmadu 22.861 no óbitu 130.
 covid-19 : kazu detetadu pozitivu la iha no ativu 16
hosi horisehik mai ohin, laboratóriu nasionál saúde halo teste pcr  559,  kompostu vijilánsia sentinela laiha, rastreiu ba kontaku la iha, rastreiu aleatóriu sia, viájen internasionál 550, no follow up iha kuarentena laiha.
alende ne’e, totál teste pcr ne’ebé halo iha 25 abril 2022   iha munisípiu-sira seluk, hanesan rejiaun administravu espesiál oé-cusse no ambeno (raeoa) no hospitál nasionál guido valadares (hngv) 53, maubisse la iha, maliana sia, viqueque la iha , suai 16, baucau la iha, ermera la iha, raeoa la iha , hngv  44, lautém la iha, vera cruz la iha manufahi la iha.
populasaun elijível tinan 18 ba leten, ne’ebe simu ona vasina to’o iha loron 25 abril 2022, tuir sistema informasaun saúde iha ministériu saúde, hanesan kumulativu 1ª doze iha dili hamutuk 86,6% no kumulativu 2ª doze iha dili ho total 81,5%.
ms koopera mídia divulga informasaun kona-bá programa vasinasaun covid-19
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak, 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  26 abríl  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu baixa ho covid-19 la iha.
prezidente repúblika (pr) sesante, francisco guterres ‘lú olo’, husu pr emposadu ba períodu 2022-2027, josé ramos horta, durante mandatu tenke asegura solidaridade institusionál.
“xefe estadu tenke asegura solidaridade institusionál no interdependénsia funsaun entre órgaun soberania, iha kuadru separasaun poder, tau-matan ba konsolidasaun paz, estabilidade no unidade nasionál, luta ba progresu ekonomia no ekilidade oportunidade no planu atividade ekonómika no sosiál, inklui presiza forma estratéjika hodu projeta timor-leste iha nível internasionál,” lú olo hato’o diskursu iha serimónia investidura prezidente repúblika, horta, iha tasi-tolu, kinta ne’e.
 ramos horta kompromete sai prezidente repúblika ba povu tomak
lú olo parabeniza horta tanba hetan votu maioria hosi povu timor-oan, hodi asume knaar hanesan xefe estadu tuir konstituisaun haruka.
“dezeja prezidente repúblika foun hetan susesu durante asume funsaun a’as liu iha estadu timor-leste. ezersísiu ne’e sei fó benefísiu boot ba  independénsia no soberania nasionál, unidade estadu inklui funsionamentu instituisaun demokrátika, hanesan estabilidade polítika no institusionál inklui planu nasionál no hadi’a kondisaun ba vida no bem-estar sidadaun,” prezidente sesante hateten.
 aleinde ne’e, pr sesante hameno ba horta, hodi envolve partisipasaun sidadaun iha prosesu polítiku tomak inklui dezenvolvimentu ekonómiku sosiál no kulturál ne’ebé presiza sempre atu promove no asegura ninia kontinuidade.
“ita-nia progresu dezenvolvimentu presiza mai ho ekonomia sustentável, diversikada no bele kontribui reseita, ne’ebé estadu presiza atu promove edukasaun saúde, abitasaun sosiál, fasilidade públika ba benefísiu povu. halo mós aplikasaun ba investimentu produtivu fundu petrolíferu, liuhosi orsamentu jerál estadu, tuir prinsípiu unidade transparénsia orsamentál ne’ebé krítiku, nune’e jerasaun agora no tuir mai bele hetan benefísiu hosi rekursu naturál ne’ebé timor-leste iha,” nia akresenta.
lú olo fó hanoin, violénsia doméstika no diskriminasaun hasoru feto no labarik sira hanesan aktu ne’ebé labele fó toleránsia, hanesan frajilidade ba ema ne’ebé moris iha situasaun vulnerabel iha país. nune’e mós, ba ema portadór defisiénsia fízika ne’ebé presiza hetan atensaun espesiál hosi estadu no plenu respeitu ba sira-nia direitu hanesan sidadaun ida.
aleinde setór ekonomia, sosiál no kulturál, pr sesante bolu atensaun pr eleitu atu tau-matan nafatin ba setór justisa.
“kestaun ne’e fundamentál atu rezolve disputa no konflitu iha sosiedade nia-le’et no hanesan rezolusaun di’ak ba lei no norma kulturál ne’ebé la apár ho konstituisaun no lei ne’ebé vigór, ne’ebé kontribui ba paz, sosiál no seguransa jurídika ba sidadaun jerál inklui ajente ekonómiku,” lú olo fó hanoin.
francisco guterres refere ba knaar xefe estadu nu’udar komandante supremu forsa armada, ne’ebé komportu hosi falintil-forsa defeza timor-leste (f-fdtl) no polísia nasionál timor-leste (pntl), ne’ebé iha dezafiu partikulár atu hasa’e kapasidade hodi halo kontrola fronteira rai-maran no tasi, inklui kombate no redús kriminalidade grave no organizada.
“partisipasaun forsa armada iha misaun paz no kontensaun ne’ebé mosu hanesan dimensaun ho interese espesiál, iha ámbitu konsolidasaun no mordenizasaun forsa armada,” nia tenik.
lú olo husu ba xefe estadu atu efetivamente promove molarizasaun sistema polítiku, kombate korrupsaun, abuzu poder, klientelizmu no nepotizmu.
“prezidente repúblika tenke halo diálogu atu buka konsensu alargadu ne’ebé konstrui konvejénsia no promove sosiedade demokrátika, unidu, estável, dezenvolvidu, no solidáriu, ne’ebé hanesan timor-leste nia mehi,” nia dehan.
nune’e, francisco guterres, husu ba entidade hotu atu kolabora ho horta hodi dezempeña misaun nu’udar xefe estadu. 
“hau nia apelu ba entidadehotu atu kolabora ho josé ramos horta, atubele hala’o no dezempeñ nia misaun hanesan xefe estadu timor-leste,” lú olo apela.
lider nasionál ne’e subliña, presiza hanoin tipu foun governasaun no esforsu hosi instituisaun hotu ne’ebé permite fó-an ba objetivu dezenvolvimentu sustentável ba ajenda globál tinan 2030.
sekretária estadu igualdade inkluzaun (seii), maria dos rosário fátima correia, informa hosi fulan-janeiru to’o juñu ne’e munisípiu aileu rejistu kazu 20 maibé kazu violénsia domestika mak aas liu.

“hanesan iha aileu, sira hateten katak hosi fulan-janeiru to’o juñu ne’e rejistu kazu hamutuk 20 maibé kazu dominante mak kazu violénsia doméstika,” governante ne’e hateten ba jornalista sira, hafoin halo reuniaun ho komité diretiva spot light tinan ne’e, iha novo turismo, licidere, dili, tersa ne’e.
kazu ida-ne’e, nia dehan, bainhira halo vizita ba unidade ema vulnerável (vpu) iha munisípiu aileu, kazu hirak-ne’e sei iha prosesu nia-laran.
“se de’it mak hatene kazu ne’e tenke halo denúnsia ba iha vpu ka ministériu públiku,” nia dehan.
durante ne’e, nia parte hala’o vizita ba iha munisipiu sira no husu vpu sira katak kazu ne’ebé mak rejistu iha tinan ida-ne’e kompara ho tinan uluk sei nafatin katak kazu violénsia doméstika mak sei domina nafatin.
tuir nia, parlamentu nasionál (pn) aprova ona lei violénsia doméstika ho númeru 7/2010, iha loron tersa (03 maiu 2010), ho objetivu atu implementa medida ne’ebé efetivu atu prevene no promove direitu vítima sira-nian no apoiu vítima hosi violénsia doméstika, hala’o tuir estandar internasionál direitu umanu nian.
lei ne’e atu kria no haforsa mekanizmu ba prevensaun violénsia doméstika no promove direitu vítima no mós fó protesaun legál ba vítima sira.
obrigasaun hosi lei refere fó ba estadu atu prevene violénsia doméstika, inklui violénsia fíziku, seksuál, psikolójiku no ekonómia.
estadu mós hetan obrigasaun atu proteje no fó asisténsia ba vítima sira, ho intensaun atu proteje membru família hosi violénsia doméstika inklui violénsia hasoru espoza, eis espoza, oan sira, parente no ema seluk ne’ebé servisu iha uma laran (empregada).
entaun, nia dehan, liuhosi implementasaun spotlight ne’ebé hetan suporta hosi uniaun europeia fó apoia orsamentu ba iha programa spotlight hodi hala’o serbisu atu elamina violénsia kontra feto no labarik feto nomós komunidade lgbti iha nasaun.
“ita iha lei violénsia doméstika no kazu dominante kazu violensia domestika. tuir kedas violénsia seksuál no abuzu seksuál no kazu insestu. kazu insestu katak entre raan ho raan katak aman halo ba oan feto no tiun halo ba subriña, maun halo ba feton ka patrastu halo ba oan feto, no ida-ne’e mak durante ne’e akontese,” nia dehan.
koordenadór rezidente onu iha timor-leste, roy trivedy dehan, oras ne’e kazu violénsia doméstika kontinua buras tanba ne’e tenke hamutuk elimina violénsia kontra feto no labarik feto iha sosiedade.
“tenke elimina violénsia kontra feto no labarik feto, ema ho defisiénsia, ema hotu iha família no sosiedade liuhosi programa spotlight,” nia dehan.
prezidente komisaun g trata asuntu edukasaun, juventude, kultura no sidadania, antónio verdiál de sousa, relata tuir fiskalizasaun komisaun nian identifika eskola balun implementa projetu komunitáriu la’o tarde.

 eskola 26 seidauk implementa projetu komunitáriu
iha tinan fiskál 2022, komisaun a hosi fulan-janeiru to’o daudaun inisía atividade fiskalizasaun foku ba implementasaun projetu komunitáriu hosi eskola sira iha baze hodi haree besik nomós haree problema bázika iha área edukasaun, nune’e hato’o ba órgaun ezekutivu bele tau atensaun.
“fiskalizasaun komisaun iha tinan ne’e ba projetu komunitáriu nia progresu implementasaun eskola balun to’o ona 20% no 60%, maibé iha projetu balun foin atu la’o,” prezidente komisaun g ne’e hateten ba tatoli iha parlamentu nasionál, kuarta ne’e.
iha 2020, parlamentu nasionál aprova orsamentu boot hodi hala’o projetu komunitáriu ba eskola hamutuk 2021 iha territóriu tomak, maibé nia implementasaun foin hala’o iha fulan klaran 2021.
durante fiskalizasaun dahuluk ba munisípiu sira hanesan manatuto, baucau, lospalos, viqueque no ermera, haree projetu sira-ne’e la’o daudaun hela no tempu badak sei ba mós munisípiu seluk.
“durante iha faze, ami identifika projetu balun la’o ona no balun seidauk tanba de’it kondisaun dalan, atu transporta materiál ba área izoladu, ho ida-ne’e hein iha tempu bailoron bele la’o,” nia hateten.
komisaun nota mós iha orsamentu ne’ebé antes ne’e aprova ba munisípiu benefisia iha eskola foun 10 mak sei konstrui, maibé iha terrenu identifika munisípiu balun iha mudansa totál projetu 11.
“ida-ne’e parte ezekutivu nian, nune’e sei  konvida ministériu edukasaun juventude no desportu (mejd) mai iha parlamentu nasionál (pn) klarifika liután,” nia dehan. 
deputadu sira iha komisaun sente kontente ho projetu komunitáriu ne’ebé implementa daudaun, lidera direta hosi diretór eskola sira servisu hamutuk ho autoridade lokál sira.
tinan 20, eskola sira-ne’ebé uluk governu konstrui no tempu indonézia barak mak kondisaun ladi’ak, nune’e durante fiskalizasaun haree ho projeitu komunitáriu ne’ebé viii governu konstitusionál hamosu, trata asuntu eskola konstrui foun eskola ida-ne’e sente kontente. 
nune’e, apresia programa mejd inisia projetu refere hodi konstrui eskola foun hein katak sei implementa tuir tempu ne’ebé iha, hodi fó benefisia ba povu nia oan asesu eskola ho kondisaun di’ak.
aliénde ne’e, prezidente komisaun g ne’e relata komisaun mós identifika problema báziku ne’ebé eskola sira hasoru durante fiskalizasaun.
problema real, 90% fiskalizasaun iha eskola sira hasoru mak hanesan falta eskola, kadeira no meza, bee-moos no seluk tán, nune’e governu presiza tau atensaun másimu. 
nia fó ezemplu simples, eskola ida iha postu administrativu maubisse, munisípiu ainaro, halo ho orsamentu boot maibé falta kadeira no meza no piór liu eskola sira iha área remota sira.
“relatóriu fiskalizasaun sempre halo aprezenta ba plenária no haruka ba ministériu tutela maibé depois ami tuir fila-fali asaun no resposta la másimu, signifika governu presiza iha seriedade atu tau atensaun,” nia hateten.
tanba ne’e, nia hateten, hanesan deputadu kumpre de’it nia kna’ar hanesan fiskalizadór maibé órgaun ezekutivu mak iha kompeténsia liu ho seriedade atu tau atensaun.
tuir nia, edukasaun mak xave ba dezenvolvimentu maibé alokasaun orsamentu jerál estadu (oje) kada tinan ho porsentu kiik la sufisiente atu responde problema sira ne’ebé iha nune’e tempu ona presiza  alokasaun aumenta to’o porsentu 20 ba leten.
 mejd sei hadi’a tan infraestrutura eskola 250
 diretora ezekutiva laboratóriu nasionál saúde (labnas), endang soares, informa konsege ezekuta ona orsamentu jerál estadu (oje) 2022 ho 12,24% ne’ebé ekivalente ho orsamentu $100.801.
orsamentu tinan fiskál ne’ebé mak alokadu ba labnas hamutuk $823,345, ne’ebé fahe ba kategoria saláriu no vensimentu $364,039, bens no servisu $399,306, kapitál menor no kapitál dezenvolvimentu laiha.
“orsamentu orijin hamutuk $823,345 ne’ebé ita ezekuta ona $100.801, iha trimestre dahuluk hahú hosi janeiru too marsu ho nia persentajen ezekusaun atinje ona 12,24%,” diretora ezekutiva laboratóriu nasionál saúde (labnas), endang soares, hateten ba agência tatoli iha nia knaar fatin-bidau, kuarta ne’e.
atividade ne’ebé durante trimestre dahuluk laboratóriu nasionál saúde (labnas) halo mak hanesan atividade teste amostra, bee, hahán, medikamentu, ambiente, teste mikrobiolojia, teste serolojia ba kimika pcr, tuberkuloze nomós covid-19.
iha tinan ne’e, orsamentu ba kapitál menór laiha, maibé aloka ba de’it iha boa governasaun, saláriu no vensimentu. tanba boa-governasaun no jestaun instituisionál ba iha área abordajen integrada foka liuba finansa, administrasaun, lojístika, patrimoniu no planeamentu monitorizasaun estatístika no jestaun ba rekursu umanu.
enkuantu labnas ho programa área saúde mak foka liu ba servisu saúde públika no servisu apoia klíniku liuliu diagnóstiku laboratoriál.
entretantu, tuir portál transparánsia ne’ebé agência tatoli asesu  hahú janeiru too maiu, ho orsamentu orijen $823,345 konsege ezekuta ona 26,3%, kompostu  hosi komprimisiu sira $73,844.49, obrigasaun sira $5,848.14, atuál $10,887,16, saldu $ 532,765,21.
iha komemorasaun aniversáriu ezisténsia asdtt/fretilin ba dala-48 ne’ebé hala’o iha sede comite central fretilin (ccf) ne’e, estrutura partidu fretilin simu fila-fali francisco guterres ‘lú-olo’ iha vida polítika partidaria hodi asume hikas ninia knar nu’udár prezidente partidu fretilin.

biban ne’e, fretilin mós fó sertifikadu rekuñesimentu no entrega kartaun membru partidu sai membru ccf ba tenente jenerál reformadu, lere anan timur nu’udár membru segunda jerasaun comite central fretilin (ccf).
sekretáriu jerál fretilin, mari alkatiri hateten, loloos rekuñese lere anan timur hala’o tiha ona iha tinan 2015, maibé tanba nia sei jenerál ne’e mak la konsege.
“ha’u kontente tanba ohin bele simu fila-fali kamarada lú olo. kontente liután tanba bele simu fila-fali kamarada lere anan timur iha uma lulik ida-ne’e, uma lulik ne’ebé reprezenta, rasn ho ruin, isin sira-ne’ebé mak naklekar iha timor laran tomak,” mari alkatiri hateten iha ccf, comoro, sesta ne’e.
allatiri hateten, loron ohin ne’e importante tebes ba fretilin nia vida tanba hahú hosi ne’e ba oin, partidu fretilin hamriik metin liután.
“biar hanesan jenerál, kamarada lere anan timur (lat) nunka nega katak nia fretilin. tanba ne’e, nia mai iha ninia uma rasik. lolos rekuñesimentu ida-ne’e halo ona iha tinan 2015, maibé tanba nia sei jenerál ami rai tiha dokumentu sira-ne’e. hosi ne’e ba oin, ita sei hetan kontribuisaun importante ba hametin liután fretilin, kontribuisaun nia naran mak lere anan timur,” alkatiri hateten.
prezidente partidu fretilin, francisco guterres ‘lú-olo’ hateten, nia fila-fali mai iha mundu polítika sai prezidente prtidu fretilin hamutuk atu hametin partidu.
“tinan lima liubá ha’u sai husi uma ida-ne’e (ccf) ba kumpre misaun boot ida. ohin, ha’u fila-fali mai uma lulik ida-ne’e. ha’u mai fali, ita hotu hamutuk atu hametin liután fretilin,” lú olo dehan.
lú olo agradese ba apoiu hotu ne’ebé mak fretilin nia lideransa, militante no simpatizante sira no povu tomak fó ba nia durante ninia mandatu hanesan prezidente repúblika.
enkuantu, hafoin simu tiha sertifikadu rekuñesimentu no kartaun membru nian, lere anan timur hateten, ida-ne’e hanesan onra boot tebes tanba fila-fali mai hamutuk ho fretilin.
“ho onra boot tebes, ha’u bele fila-fali mai hamutuk ho kamarada sira hotu, halibur hamutuk iha uma lulik ida-ne’e, sede comite central fretilin. uma lulik ida-ne’e la’ós foun, hosi vila muda ba foho, hosi foho muda fali mai vila tanba fretilin la kotu, nunka kotu, nunka lakon iha dalan klaran biar iha situasaun defisil nia laran,” nia hateten.
lere hateten, nia moris nanis kedas ho uma lulik ccf tanba uma lulik ida-ne’e hosi vila ba ai-laran, hosi ai-laran fila-fali mai vila-laran.
tenente jenerál reformadu ne’e hatutan, nia mai atu serbi fretilin no sei serbisu hamutuk ho lideransa, kuadru, militante sira no ema hotu atu halo fretilin hamrik metin, haforsa no lori fretilin ba vitória.
“ha’u mai atu serbi partidu, atu serbi estadu. ha’u mai la’ós atu sai opozisaun ba kualker kamarada ka líder ida,” lere promete.
biban ne’e, partidu fretilin halo mós lansamentu ba portál partidu fretilin nian; https://fretilin.tl/.
sekretaria estadu formasaun profisionál no empregu (sefope) liuhosi diresaun nasionál empregu exteriór (dnee) hamutuk ho korean student language program (kslp) iha timor-leste, kinta ne’e, rejista ona estudante kursu lian koreia hamutuk 1.500.
inskrisaun estudante kursu lian koreia ho objetivu atu tuir employment permit system (eps-topik) ka teste sistema permisaun empregu tinan ne’e, ne’ebé rejistrasaun hahú loron 02 to’o 09 juñu 2022.
“ohin ita halo rejistrasaun ba estudante ne’ebé tuir ona kursu iha eskola lian koreia iha becora hamutuk 1.500, no ohin ita halo mós registu hotu estudante sira ne’ebé tuir kursu iha sentru formasaun privadu sira no estudante tuan sira ne’ebé uluk tuir teste maibé la liu no hakarak tuir filafali,” diretór nasionál empregu exteriór, filomeno soares, hateten, iha salaun dnee, becora.
 traballadór koreia kontribui ona osan milliaun $45 resin
diretór ne’e dehan, estudante sira ne’ebé rejista ona sei tuir ezame iha augustu tinan ne’e, nune’e bainhira sira tuir ezame mak liu, sira-nia naran hatama ona sistema hodi sira bele prepara-an bainhira iha pedidu ba serbisu iha koreia súl.
“ha’u husu ba estudante sira ne’ebé ohin hahú rejista filafali ona, ba uma tenke estuda hodi hein atu tuir ezame eps-topik, tanba ezame lian koreia ne’e ho sistema online, nune’e atu liu ka la liu ne’e depende ba ema ida-idak nia esforsu,” nia hameno.
dokumentu ne’ebé ohin estudante sira tenke lori tuir rejistrasaun mak foto koloridu 3×4 tahan rua (kotuk mutin), registu tenke lori pasaporte no ba sira ne’ebé mak seidauk iha bele lori billete identidade (bi) ka eleitorál kópia koloridu, inklui osan $24, kritéria hirak ne’e fó sai hosi ministériu traballalu koreia súl ba nasaun hotu ne’ebé haruka joven sira bá serbisu.
centro de estudos para paz e desenvolvimento (cepad) hamutuk ho grupu trabailu liberdade asesu ba informasaun ne’ebé reprezenta hosi judisial system monitoring program (jsmp), kuarta ne’e, fó formasaun ba organizasaun sosiedade sivil, kona-ba “liberdade asesu ba informasaun no advokasaun,” hahú hosi 11 to’o 12 maiu 2022.

diretór ezekutivu cepad, joão boavida, hateten atividade ne’e hala’o nu’udar parte ida hosi programa reforsa akuntabilidade governu ni’an ba covid-19, liuhosi promove liberdade no asesu ba informasaun iha timor-leste, ho apoiu finansiamentu hosi união europeia iha timor-leste, nune’e bele suporta organizasaun sosiedade sivil atu sai ajénsia ba mudansa ho efetivu hodi promove direitus umanus.
“objetivu programa ne’e, mak atu promove no hakbiit koñesimentu sidadaun ni’an liu-liu maluk feto sira kona-ba sira-nia direitu atu husu no asesu informasaun ba instituisaun estadu ne’ebé relevante, hodi hakbiit sira-nia moris liuhosi asesu ba fasilidade saúde, edukasaun no rekursu seluk ne’ebé mak relevante,” refere komunikadu imprens ane’ebé agência tatoli asesu.
atu haforsa liután advokásia ba asuntu ne’e mak cepad hala’o formasaun ba reprezentante organizasaun sosiedade sivil, atu oinsá bele hatutan informasaun hirak ne’e liuhosi implementasaun planu no programa ne’ebé iha ba komunidade iha baze no hamutuk halo movimentu advokásia ba lejislasaun liberdade asesu ba informasaun.
diretór ezekutivu cepad, joão boavida, katak iha kontestu timor-leste ida agora importante ba organizasaun sosiedade sivil sira, atu hamutuk iha esforsu koletivu ba defende direitu umanu liuhosi hakbiit ida-idak nia koñesimentu, kona-ba oinsá prátika asesu ba informasaun no hafahe informasaun ba malu liuhosi kanál no meiu ne’ebé kredivel.
diretora jsmp, ana paula marçal, hateten advokasia nu’udar asaun organizadu ho aproximasaun kolaborativu hosi instituisaun oioin ho objetivu ida de’it atu atinje objetivu finál ne’ebé iha.
“entaun, liga ho formasaun ida-ne’e, ita bele tau esforsu hamutuk hodi advoga ba sidadaun hotu iha rai ida-ne’e, atu asesu ba informasaun ida lolos hosi instituisaun estadu,” nia dehan.
partisipante iha formasaun ne’e hamutuk (24) ne’ebé kompostu hosi feto 13 no mane 11, ne’ebé mai hosi organizasaun sosiedade sivil sira hanesan raes hadomi timor oan (rhto), luta hamutuk, belun, conselho nacional juventude timor-leste (cnjtl-sigla portugés), forum ong timor-leste (fongtil), comisaun justisa e paz diocese dili, civil society education partnership (csep), arcoiris-timor-leste, action for change foundation (acf), caucus, mofe timor-leste, juventude dezenvolvimentu nasional (jdn), feto iha kbiit servisu hamutuk (fksh), hivos timor-leste no sentru direitus humanus (hrc-untl).
reprezentante estudante hosi munisípiu 12 inklui rejiaun administrativa espesiál oé-cusse ambeno (raeoa), rosário doloroso ximenes, husu órgaun eleitorál hadi’a jestaun di’ak, nune’e sidadaun sira labele lakon votu iha eleisaun prezidensiál 2022 segunda volta.
estudante sira konsidera sekretariadu tékniku administrasaun eleitorál (stae) no komisaun nasionál eleisaun (cne, sigla portugés) presiza sensibiliza nafatin atu estudante no komunidade hosi munisípiu bele hetan oportunidade halo rejista iha sentru paralelu sira dili.
“maibé atu tama tan ba eleisaun segunda volta, stae deklara sei laiha tan rejistu ba sentru paralelu iha dili. tanba ne’e, hanesan estudante hakarak hato’o preokupasaun hodi husu ba stae no cne hadi’a jestaun ho di’ak hodi kontinua loke sentru votasaun paralelu atubele fasilita estudante universitáriu sira bele vota iha dili,” reprezentante estudante hateten liuhosi konferénsia imprensa ne’ebé hala’o iha jardín 5 de maiu, colmera, sábadu ne’e.
 eleitór la vota iha sentru votasaun paralelu tanba la rejista iha stae
tuir rosário ximenes, estudante barak mak foin lalais la fila munisípiu atu ezerse direitu votu ho hanoin ida órgaun eleitorál sira bele fasilita, maibé ikus mai lakon direitu votu iha dili.
“ami estudante barak mak lakon ami-nia votu ka la tuir vota tanba de’it sekretariadu stae no cne la halo sensibilizasaun klaru atu estudante sira bele ba rejistu iha sentru paralelu sira hodi ezerse ami-nia direitu iha loron 19 marsu liubá,” nia akresenta.
tanba eleisaun segunda volta ne’e iha kandidatu josé ramos horta (1) no francisco guterres ‘lú olo’ (2) de’it mak kompete, tanba ne’e estudante sira lakohi akontese tan hanesan eleisaun primeira volta, ne’ebé sidadaun barak mak lakon votu ba kandidatura hamutuk 16.
“molok atu hakat ba eleisaun segunda volta, husu ba stae no cne tenke halo preparasaun di’ak atu hamosu nafatin sentru paralelu iha dili maibé tenke halo mós sensibilizasaun,” nia tenik.
ba kestaun ne’e, estudante sira prontu mobiliza dadus sira atu submete ba stae atu hakma’an serbisu órgaun eleitorál.
“husu ba stae no cne labele hamosu konfuzaun no diskriminasaun ba sentru votasaun paralelu iha dili, tanba foin lalais halo ona diskriminasaun boot ba komunidade ein jerál hosi munisípiu ne’ebé mai buka moris iha dili no halo esforsu-an hakarak filafali ba munisípiu maibé la konsege,” estudante ne’e dehan.
nune’e, estudante sira husu órgaun eleitorál foti desizaun ruma liga ho preokupasaun ne’e iha loron-tolu nia laran tanba bainhira laiha resposta maka sira sei hakat ba parlamentu nasionál.
tuir kalendáriu eleitorál, kampaña prezidensiál segunda volta hahú iha loron 02 to’o 16 abril no loron votasaun prezidensiál iha 19 abril.
antes ne’e, diretór jerál stae, acilino manuel branco, hateten, eleitór sira ne’ebé la konsege vota iha sentru votasaun paralelu tanba sira foti de’it deklarasaun xefe suku iha sede suku maibé la rejista iha stae nune’e naran la sai iha sistema.
bazeia ba dadus resensiamentu eleitorál, eleitór ne’ebé ezerse votu iha sentru votasaun paralelu tolu iha dili hamutuk 4.032, maibé hosi dadus ne’e balun de’it mak vota enkuantu seluk la konsege tanba naran la sai.
totál eleitór iha territóriu tomak hamutuk 864.754 no iha diáspora hamutuk 1.277.
sentru votasaun paralelu ne’e sentraliza iha kapitál nasaun, destinada ba eleitór inskritu sira iha unidade jeográfika resensiamentu ne’ebé lokalizada fora hosi munisípiu dili, ne’ebé hetan impedimentu, ho razaun médika, eskolár ka ezersísiu funsaun públika, bainhira dezloka ba lokalizasaun ne’ebé de’it iha sentru votasaun sira.
kritériu atu vota iha sentru votasaun paralelu, ba estudante, profesór no dosente sira, maka eskola ida nia superiór hanesan diretór eskola ka reitór universidade mak halo deklarasaun ruma liuhosi ministéiru edukasaun juventude no desportu (mejd) mak enkamiña ba stae.
governu australia liu husi dfat (department of foreign affairs and trade), apoiu  makina genexpert, teste pcr, no makina diagnosa sira seluk ba laboratoriu nasionál saúde (labnas). apoiu ne’e atu  halo teste ba moras covid-19 iha timor-leste (tl).

“ekipamentu ne’ebé mak ohin entrega ne’e, hanesan genexpert, teste pcr, makina diagnosa inklui nia rejente hodi utiliza halo teste  kazu covid-19 ,” embaixadora seguransa   saúde  ba rejiaun  ázia   no ázia pasifiku, stephanie williams dehan ba jornalinsta sira iha  labnas bidau, dili, ohin.
nia hateten, makina ne’e  foun ho nia abilidade  teste barak no fó sai  resultadu ho lalais. tanba makina ne’e kritiku tebes atu detekta  moras infensaun  sira.
iha fatin hanesan vise-ministru saúde,  bonifácio mau coli dos reis  informa, hanesan membru husi viii governu konstitusionál, agradese ba apoiu no kooperasaun  husi governu australianu liu husi embaixadora rejionál ba seguransa saúde.
“imi-nia apoiu nu’udar sentidu solidariedade atu haforsa, hametin no mellora ami-nia sistema nasionál saúde, partikularmente hamutuk atu kombate pandemia moras covid-19 iha timor-leste,” nia hatete.
nia dehan, ministériu saúde apresia tebes ba apoiu no jenerosidade ne’ebé povu australianu fornese no responde iha surtu covid-19, liu   apoiu ekipamentu no dispozitivu hodi hasa’e kapasidade laboratoriu iha nível nasionál, munisípiu no óspital,” bonifacio maucoli dehan.
nune’e nia esplika,ekipamentus hirak-ne’ebé fornese ba laboratóriu nasionál, ajuda tebes hodi hasa’e kapasidade no melhora servisu asisténsia laboratoriu ho di’ak no lais liu tan ba komunidade.
ekipamentus sira-ne’e, nia hatutan la’os orienta de’it ba kombate covid-19 maibé bele mós utiliza atu deteta moras infesioza sira seluk hanesan tb,  no moras la’os infesioza hanesan leukemia.
vise ministru ne’e deklara, doadores maka pertinente tebes atu alkansa vizaun, misaun no meta ne’ebé define tiha ona iha planu estratéjiku dezenvolvimentu nasionál setor saúde tinan 2011-2030, espesialmente iha tempu pandemia covid-19 ida-ne’e.
japan international cooperation agency (jica) apoia governu hodi hadi’a estrada beduku, postu administrativa dom aleixo, ne’ebé foin lalais hetan estragu impaktu hosi dezastre naturál no konstrui fasilidade bee-moos.
“semana kotuk konsellu ministru autoriza ona ministru finansa asina kontratu ho jica, ne’ebé fulan-jullu ne’e bele realiza ona, tanba dezeñu kompletu ona hein de’it formaliza kontratu bele implementa ona, ne’e ba projetu estrada iha ponte comoro iii no fasilidade bee-moos iha área ne’e duni,” ministru obra públika, abel pires da silva, hateten iha salaun mop, caicoli, segunda ne’e.
 jica kontribui millaun $7,4 reabilita urjente infraestrutura kauza kalamidade
ligadu ho estragu infraestrutura públika sira seluk, presiza orsamentu millaun $300.
“infraestrutura públika sira balun iha dili laran hadi’a ona balun maibé seidauk tanba estragu barak tanba ne’e maka husu pasiensia ba povu no kontinua fó apoia ba ami hodi hadi’a sasán sira ne’e tanba estragu sira ne’e akontese iha loron ida de’it entaun presiza tempu naruk atu hadi’a hotu,” nia akresenta.
governante ne’e dehan, enkontru koordenasaun ne’ebé hala’o ona deside implementa projetu 50, balun realiza ona no balun sei iha prosesu aprovizionamentu.
“hakarak deklara ba públiku katak mop tenta hela atu rezolve hotu no orsamentu sei uza fundu infraestrutura no husu tan apoia parseiru internasionál hanesan jica, ne’ebé deside ona hadi’a balun,” nia informa.
vise bankada fretilin iha parlamentu nasionál, antoninho bianco, hateten eis prezidente repúblika, francisco guterres lú olo, la konsege promulga projetu lei responsabilidade prezidente repúblika ne’e normál.
 pn aprova projetu lei responsabilidade prezidente repúblika iha finál globál
“lae, ami hateten kualker prezidente repúblika tenke promulga no mós labele promulga, ida ne’e direitu konstituisional,” deputadu antoninho bianco hateten ba agência tatoli iha parlamentu nasionál, kuarta ne’e.
antes ne’e, bankada governu iha parlamentu nasionál halo diskusaun projetu-lei responsabilidade prezidente repúblika ne’e ho karáter urjensia atu eis pr bele promulga mezmu mandatu besik ramata ona maibé to’o mandatu ramata la konsege promulga.
nune’e, nia dehan, projetu-lei responsabilidade prezidente repúblika ne’e hela ba prezidente repúblika atuál, josé ramos horta, hodi bele tetu no haree.
“la promulga tenke fó razaun devolve la’ós tau iha gaveta. ba lei kualker, pr simu proposta ho ida projetu-lei hosi parlamentu nasionál hetan dekretu hosi pn iha devér konstituisionál veto ka promulga,” nia dehan.
tuir nia, veto iha buat rua mak polítika no tanba kontra konstituisaun ne’e tenke paresér ruma ba iha tribunál, tenke iha justifikasaun mai fali iha parlamentu nasionál.
vise prezidente parlamentu nasionál, maria angelina sarmento hateten, projetu-lei reponsabilidade prezidente repúblika ne’e parlamentu nasionál halo aprovasaun urjente haruka ba prezidente repúblika sesante francisco guterres lú olo atu bele hetan promulgasaun.
“maibé, infelizmente tempu badak liu prezidente repúblika lú olo la konsege promulga lei ida ne’e, signifika katak lei ida-ne’e tenke pasa fali ba prezidente repúblika foun nia liman, atu ninia mandatu mak bele promulga,” nia hateten.
deputada plp ne’e hateten, agora prezidente repúblika josé ramos horta iha direitu konstituisionál atu promulga ka veta iha períodu loron 30 nia laran, maibé prezidente repúblika mós iha kompetensia atu husu tribunál halo fiskalizasaun preventiva konstituisionalidade ba lei responsabilidade prezidente repúblika.
“ida-nee kabe ba prezidente repúblika foun ne’e ninian, bele husu ba tribunál atu foti desizaun konstitusionál ka inkonstitusionál. kuandu tribunál foti desizaun mak prezidente repúblika foti desizaun politika sobre lei responsabilidade prezidente repúblika,” nia dehan.
vise prezidente bankada cnrt, patrocíno fernandes dos reis hateten, pr atu promulga ka la promulga ne’e kompeténsia pr nian.
maibé, tuir nia, pozisaun bankada cnrt nian mak haree katak projetu-lei ne’e laiha fatin atu tama iha entrada ein-vigór, tanba trata des-igualidade ba titulár órgaun soberanu sira, tanba responsabilidade prezidente repúblika nian regula ona iha konstituisaun, nune’e parlamentu nasionál la nesesáriu atu kria tan lei refere.
 pn inisia projetu-lei kona-ba responsabilidade prezidente repúblika
diretora apoiu diagnóstika no terapriotiku, judit imaculada hateten, iha trimestre dahuluk (janeiru-marsu) ne’e ospitál referénsia covalima fó partu normál ba inan isin-rua hamutuk na’in-213.

“hahú iha fulan-janeiru to’o marsu ne’e ospitál referénsia covalima fó partu inan isin-rua ne’ebé  partu ho  normál hamutuk 213,” judit imaculada hateten ba jornalista sira iha nia knar fatin, sesta ne’e.
tanba ne’e, ospitál rferénsia covalima la halo atendimentu ba inan isin-rua ne’ebé halo konsulta baibain, maibé simu simu inan isin-rua ne’ebé transfere hosi sentru saúde sira bainhira partu ho komplikasaun.
 “ami iha ospitál la halo konsulta inan isin-rua maibé ami simu de’it inan isin-rua transfere hosi sentru saúde, bainhira inan isin-rua partu ho komplikasaun sentru saúde transfere mai iha ospitál referénsia mak ami halo konsulta,” nia informa.
tanba ne’e hahú fulan janeiru to’o marsu pesoál saúde iha óspitál referensia fó partu ba inan isin-rua ne’ebé partu ho normál hamutuk na’in 213 no partu cesariana hamutuk na’in-40
aleinde ne’e, iha triemstre dahuluk ne’e, ospitál referénsia covalima mós óbitu hamutuk na’in- 29.
ministru asuntu parlamentár no komunikasaun sosiál (mapkoms), francisco martins da costa pereira jerónimo, informa estabelesimentu konstrusaun edifísiu propriu ba agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) tama ona prosesu loke konkursu públiku.

 mapkoms loke hikas konkursu ba konstrusaun edifísiu tatoli, i.p no rttl, e.p
“edifísiu ba tatoli, i.p no rttl, e.p ne’e atu halo iha aimutin, ida-ne’e agora halo estudu viabilidade tama ona ba loke konkursu públiku foun,” francisco martins da costa pereira jerónimo hateten ba jornalista sira, hafoin halo reuniaun ho kada ministériu iha arkivu no múzeu rezisténsia timor-leste (amrt-sigla portugés), dili, kinta ne’e.
antes ne’e, governante ne’e khateten mapkoms loke hikas konkursu ba konstrusaun edifísiu agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) iha tinan ne’e tanba empreza ne’ebé antes ne’e manan konkursu deziste ona.
nune’e, prosesu loke fali konkursu foun ne’e, daudaun tama ona iha komisaun nasionál aprovizionamentu (cna, sigla portugués) hodi hetan kompañia foun.
kona-ba orsamentu estabelesimentu ba edifísiu agência tatoli no rttl, nia akresenta, orsamentu ba estudu viabilidade ho montante $200.000-resin, enkuantu ba konstrusaun edifísiu ba agência tatoli, i.p no rttl, e.p hamutuk millaun $5. nune’e, kompania ne’ebé antes manán ona iha konkursu ne’e mak detile hosi malázia.
iha biban ne’e, ministru mapkoms ne’e esplika, iha fulan kotuk, primeiru ministru, taur matan ruak no prezidente repúblika, josé ramos horta, halo ona lansamentu ba konstrusaun edifísiu rttl ne’e hanesan, edifísiu provizóriu ida atu rttl halo servisu ho dignu.
“tanba, sira-nia (rttl) uma ne’ebá atu monu ona,” nia dehan.
edifísiu rttl, e.p primeiru-ministru no prezidente repúblika lansa ona, prosesu la’o hela namanas tanba kontratu ne’e presiza asina.
“kontratu ne’e seida’uk to’o mai iha ne’e. horisehik empreza ne’e foin lori fila-fali aseitasaun kona-ba kontratu mai iha ministériu, horisehik mak foin lori mai. tanba ne’e, agora prepara fali kontratu para atu asina, hodi ba halo servisu. prosesu hotu kona-ba kontratu ne’e asesór sira prepara hela, hotu ona ami asina kontratu, nia ba halo servisu. ha’u hakarak katak iha fulan juñu, se lae iha fulan-juliu ne’e tenke hahú ona servisu,”.
entretantu, orsamentu ba konstrusaun edifísiu provisóriu ba rttl, e.p iha caicoli ne’e, hamutuk millaun $1-resin no empreza ne’ebé kaer projetu ne’e mak banir lema.
 cafi aprova prosesu aprovizionamentu konstrusaun edifísiu tatoli,ip-rttl,ep
 diretór nasionál saúde públika, ministériu saúde, frederico bosco, informa, ministériu saúde rejista pasiente dengue ne’ebé konsege rekuperadu iha territóriu nasionál hamutuk 4.733.
“ita nia fasilidade saúde sira fó asisténsia saúde ba pasiente dengue hamutuk 4.733 no konsege rekuperadu no fila ba uma,” diretór nasionál ne’e hateten ba  agência tatoli iha palásiu sinzas-caicoli, sesta ne’e.
daudaun ne’e, númeru pasiente dengue hahú menus ona kompara ho fulan janeiru too abríl ne’ebé kazu dengue sa’e makaas.
ms konsege halo redusaun ba númeru pasiente dengue ho fatór rua hanesan halo intervesaun iha área promosaun no edukasaun saúde ba komunidade atu konsénsia hamoos lixu no la soe fo’er arbiru no halo intervesaun médiku liuhosi fumigasaun no abate ba área risku sira.
“kazu dengue iha tinan ne’e hanesan esperénsia ida mai ami atu ba oin sei servisu maka’as hodi kombate dengue iha komunidade no sei reativa ekipa task force iha munisípiu ne’ebé lídera husi prezidente autoridade sira atu mobiliza komunidade halo limpeza jerál” nia afirma.
 ms mós hahú halo preparasaun liuhosi meiu konvensionál atu molok udan monu rai hahú fahe ona abate no halo fumigasaun  inklui  alerta sistema vizilánsia hodi prevene labarik sira sai vitíma ba surtu ne’e.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
tuir dadus, diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru  too horisehik  pasiente dengue sa’e ba 4.733,   hosi númeru ne’e na’in 54 mak mate.
maioria kazu ne’e deteta husi munisípiu dili ho totál 3.262,  baucau  306 manatuto 173, covalima 146, ermera ho kazu 118, manufahi 184,viqueque 79, ainaro 45, liquiça 118, aileu  87 , bobonaro 56, lautem 155 no raeoa  neen.
munisípiu dili nafatin rejista kazu ne’ebe a’as totál kazu 3.262, kompostu hosi postu administrativu dom-aleixo 1.937, cristo-rei 497, vera-cruz 357 no nain-feto 400.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 562, klínika fatumeta 289, sentru saúde comoro 1205 sentru saúde vera-cruz 236, sentru saúde formoza 590, sentru saúde becora 256, klínika madre eliza ida, sentru saúde atauro 11, sentru saúde metinaro 46, klínika bairru-pité 59, klínika motael na’in-rua no klínika moris foun na’in-ida.
   surtu dengue: óbitu na’in-54 no pasiente sa’e ba 4.721
ministériu agrikultura no peska (map) iha vizaun ba longu prazu, ba tinan-10 tuir planu estratéjiku dezenvolvimentu (ped) tinan 2011 to’o 2030, mak atu dezenvolve setór agríkola sustentável, kompetetivu no prósperu hodi hamenus kiak no kontribui hadi’a kondisaun moris povu no nasaun.
“ita-nia misaun mak atu presta servisu efisiente ba komunidade ne’ebé prodús agríkola iha timor-leste, apoiu hadi’a produtividade hodi hetan rendimentu no esportasaun, atu nune’e kontribui hadi’a moris sosiál iha área rurál no tau iha konta mós kapitál umanu no rekursu finanseira hosi map,” diretora jerál map, odete do ceo, hateten ba agência tatoli, segunda ne’e.
hosi orsamentu jerál estadu (oje) 2022 ho montante biliaun $1,6 (la inklui retifikativu), bazeia ba vizaun no misaun, governu aloka orsamentu ba map hamutuk millaun $21,4, hodi tau importánsia boot ba setór produtivu hanesan agrikultura.
“bainhira ita kompara ho tinan kotuk, alokasaun orsamentu mai setór agrikultura iha redusaun pur volta 27%, maibé iha mós apoiu hosi parseiru dezenvolvimentu sira,” nia akresenta.
 map viqueque sei kolleta produtu agríkola iha área raitahu
objetivu estratéjiku setór haat mak hanesan hakbiit governasaun di’ak no jestaun institusional, hasa’e sustentabilidade produsaun, produtividade no diversifikasaun ba produsaun agríkola, hakbiit asesu ba merkadu no valór akresentadu, inklui jestaun sustentável no prezervasaun ba rekursu naturál.
aleinde ne’e, map hasoru dezafiu prinsipál durante implementasaun sistema akontabilidade, hanesan sistema akontabilidade ‘cash basis’, ne’ebé preparasaun orsamentu la envolve diresaun jerál tesouru.
“ezemplu estrutura orsamentasaun la kodiz ho sistema ezekusaun, liuliu liga ho kódigu item no line item, halo orsamentu estadu sai tarde no la responde lalais ba nesesidade agrikultura ne’ebé tuir époka, klima, udan ben, no seluk tan,” nia informa.
nune’e, orsamentu ba implementa planu atividade la’o iha forma pakote, tanba ne’e prejudika iha parte ezekusaun, produsaun no produtividade, ne’ebé seidauk adekuadu ho orsamentu estadu ba setór agrikultura la adekuadu, tanba seidauk adekuadu iha planeamentu, koordenasaun, monitorizasaun no avaliasaun.
dezafiu seluk mak falta dadus ne’ebé kredível hodi bele utiliza hodi atinje alvu hirak ne’ebé define ona iha ped, servisu estensaun seidauk forte, no maioria ofisiál tékniku, sei sentraliza iha map sentrál, mudansa klimátika, kustu produsaun boot liu tanba importasaun no taxa importasaun, ameasa ba produtu nasionál no área potensiál.
“menus interese iha dezenvolvimentu agrikultura (migrasaun joven sira mai konsentra hotu iha dili no bá rai-li’ur, no mós interese liu iha projetu infraestrutura hodi hetan osan lalais ba hadi’a sira-nia moris,” nia tenik.
tanba importasaun no taxa importasaun, ameasa ba produtu nasionál no área potensiál menus interese iha dezenvolvimentu agrikultura, migrasaun joven sira mai konsentra hotu iha dili no ba rai-li’ur, no mós interese liu iha projetu infraestrutura hodi hetan osan lalais ba hadi’a moris, seidauk iha interligasaun di’ak entre on-farm, 0ff-farm, kompetisaun iha merkadu, no kondisaun infraestrutura hanesan estrada iha área rurál difikulta asesu ba merkadu.
hosi dezafiu sira-ne’e, vantajen ne’ebé map uza atu atinje vizaun mak rekoñesimentu importánsia agrikultura iha ped, kompromisu governu hodi alkansa objetivu dezenvolvimentu sustentável (ods) ba ajenda 2030, adezaun ba asosiasaun nasaun sudeste aziátiku (asean, sigla portuugés), ne’ebé bele loke oportunidade barak liután ba agrikultura.
diretór ezekutivu sentru formasaun fundasaun hadomi timor, abrão monteiro nelson amaral, informa kompetisaun biblioteka dijitál ne’ebé fundasaun hadomi realiza ba joven timor-leste ne’e, juventude ida hosi munisípiu viqueque mak sai vensedór.

 fundasaun hadomi timor loke kompetisaun biblioteka dijitál ba públiku
“ita-nia vensedór ba kompetisaun biblioteka dijitál mak nelson amaral hosi viqueque,” diretór ezekutivu, sentru formasaun fundasaun hadomi timor, abrão monteiro, hateten ba agêbcia tatoli, iha nia knar fatin, faról, díli, sesta ne’e.
iha kompetisaun biblioteka dijitál ne’e iha konkorente na’in-lima (5) mak compete maibé kompetisaun ne’e laiha faze meiu final no final, maibé fundasaun hadomi timor halo de’it avaliasaun.
rezultadu avaliasaun ne’e hatudu katak, fundasaun hadomi timor husu sira atu kria sistema ida hodi bele fornese informasaun sira, liu-liu livru, matéria, no tutoriál sira-ne’ebé liga ba estudante sira-nia nesesidade.
“entaun, biblioteka dijitál ne’e ami haree liubá nia konteúdu hosi sistema ne’e, katak konteúdu ne’e bele responde duni hanesan biblioteka ka la’e no ita atu hafasil de’it katak iha biblioteka manuál ne’e ita bele tau livru atu ema mai asesu hodi lee maibé ema tenke direta mai fatin. maibé, ba biblioteka dijitál ne’e, halo fali biblioteka ne’ebé ho online, hanesan ema bele asesu iha ne’ebé no bainhira de’it ho plataforma saida de’it. entaun, kontiudu ne’ebé ami atu haree ne’e, konteúdu ne’ebé iha ligasaun direta ba iha livru sira, iha nia template sira-ne’ebé iha nesesidade duni ba biblioteka nian,” diretór ne’e esplika.
maske nune’e, nia afirma, nelson amaral sai vensedór ba kompetisaun biblioteka dijitál ne’e, tanba haree hosi nia template no plagin.
“tanba, kompetisaun ne’e ami haree liubá nia template, plagin no haree mós ba nia konteúdu informasaun. tanba, ami iha kritéria ida katak, sira tenke fornese matéria ne’ebé liga ba ict no sira tenke kria rasik matéria mínimu 15. entaun, hosi konteúdu ida-ne’e nia mak konsege halo matéria liu 15 no nia konsege halo template no plagin sira. plagin ezemplu, oinsá estudante sira atu tama biblioteka dijitál no fasil atu download,” nia dehan.
vensedór nelson amaral sente kontente, tanba nia bele sai manán-na’in iha kompetisaun biblioteka dijitál ida-ne’e, tanba biblioteka dijitál ne’e foin realiza dahuluk hosi fundasaun hadomi timor.
matéria 15 ne’ebé nia tau ba template mak neet working, website, seguransa bázika no introdusaun jerál ict.
prezente ba manán-na’in mak simu prémiu tablet samsung tab a hosi fundasaun hadomi timor.
hafoin finaliza ona apuramentu nasionál eleisaun prezidensiál 2022 iha loron 25 marsu, iha domingu ne’e, komisaun nasionál eleisaun (cne, sigla portugés) finaliza ona elaborasaun akta, ne’ebé sei haruka ba tribunál rekursu hodi haree, foti desizaun no publika iha jornál repúblika.
“durante oras 72, komisaun nasionál  eleisaun realiza apuramentu nasionál hodi konfere akta rezultadu apuramentu hosi sentru votasaun 1.200, verifika votu nulu no reklamadu sira, ne’ebé haktuir ba lei eleitorál ba prezidente repúblika nú.15/2021,” cne relata liuhosi nota ne’ebé agência tatoli asesu, domingu ne’e.
 cne finaliza ona apuramentu nasionál
elaborasaun akta rezultadu apuramentu nasionál ba eleisaun prezidente repúblika 2022-2027 ne’e realiza iha salaun laline-larigutu, cne, colmera.
iha apuramentu nasional, cne simu votu nulu hamutuk 12.706, votu reklamadu 437, ho totál iha votu nulu hamutuk 13.143, hafoin halo verifikasaun durante prosesu apuramentu, cne deside sai nulu 8.386, sai rejeitadu 5, branku 67 no sai válidu hamutuk 4.687.
iha publikasaun rezultadu finál provizóriu ne’e, partisipa hosi reprezentante kandidatura na’in-16, observadór nasionál no internasionál.
hosi rezultadu ne’e kandidatura josé ramos horta hetan votu hamutuk 303.477 (46,6%), francisco guterres ‘lú olo’ 144.282 (22,1%), armanda berta dos santos 56.690 (8,7%), tito da costa cristóvão lere anan timur 49.314 (7,6%), mariano assanami lopes sabino 47.334 (7,3%), anacleto bento 13.205 (2,0%).
martinho germano da silva gusmão 8.598 (1,3%), hermes da rosa correia barros 8.030 (1,2%), maria helena lopes de jesus pires 5.430 (0,8%), isabel da costa fereira 4.219 (0,6%), felisberto araújo duarte 2.709 (0,4%).
constâncio da conçeicão pinto ‘terus’ 2.520 (0,4%), rogério tiago de fátima lobato 2.050 (0,3%), virgílio da silva guterres ‘lamukan’ 1.720 (0,3%), antero bendito da silva 1.562 (0,2%) no maria ângela freitas da silva 711 (0,1%).
ho nune’e totál votu válidu iha territóriu tomak ba kadidatura 16 ne’e hamutuk 651,859.
prezidente partidu frente revolusionáriu timor-leste independente (fretilin), francisco guterres lú olo, informa liuhosi rezultadu reuniaun alargada komite sentrál fretilin (ccf, sigla portugés) iha 28-29 maiu ne’e, hodi hasai ona rezolusaun haat atu realiza kongresu ansionál dalimak.

“komite sentrál fretilin halibur atu ko’alia kona-ba tranzisaun lideransa fretilin nian no ita atu haree forma lejitimidade ne’ebé mak fretilin atu opta ba halo prosesu ida-ne’e, atu la’o ba oin,” lú olo hateten iha nia  intervensaun abertura iha enkontru refere, liuhosi komunikadu imprensa ne’ebé tatoli asesu, segunda ne’e.
nia hatutan, rezolusaun dahuluk mak kona-ba desizaun konsensuál hodi prosede ba eleisaun lideransa partidu ba mandatu tuir mai liuhosi v kongresu nasionál.
daruak, rezolusaun ida mak atu konvoka no halo ajenda ba v kongresu nasionál ba loron-ualu (8) to’o loron-10 fulan setembru tinan 2022, ho anúnsiu ofisiál orgaun sentrál eleitu ba loron 11 fulan-setembru, loron komemorasaun tinan 48 hosi disolusaun asdt no kriasaun fretilin.
datoluk, aprova mós rezolusaun hodi elojia presidente francisco guterres lú olo tanba dezempeñu ho korajem no sabedoria durante mandatu nu’udár prezidente da repúblika husi 2017-2022.
dahaat, rezolusaun ida seluk hodi kongratula sekretáriu jerál, mari alkatiri ba lideransa ho brani no determinasaun ba partidu fretilin durante tinan lima ikus, ho auzensia temporária prezidente partidu hosi atividade partidária.
enkontru ne’e hala’o iha iha salaun canossa has laran, dili, ne’ebé lidera hosi prezidente partidu fretilin, francisco guterres “lú-olo”, nu’udár mós reuniaun dahuluk ne’ebé mak lú-olo prezide hafoin ativu fali iha ccf hodi assume nia knar polítika iha fretilin depois, hafoin hakotu ninia misaun nu’udár xefe estadu iha tinan lima ikus ne’e.
sekretáriu jeráal fretilin, mari alkatiri,  hateten fretilin ninia prosesu eleisaun ba lideransa fretilin nian hala’o ona liuhosi maneira oioin hanesan eleisaun iha kongresu no eleisaun direta.
“iha kongresu nasionál fretilin 2006, ita deside hodi halo desizaun atu hili lideransa másimu fretilin nian no ita halo ida-ne’e iha konjuntura no kontestu polítika ida,” nia esplika.
alkatiri hateten, iha 2011 fretilin deside hodi hala’o eleisaun direta ba hili lideransa fretilin, iha konjuntura no kontestu oin seluk ida no ohin loron iha konjuntura no kontestu polítika ne’ebé mak diferensa mós.
iha enkontru alargada ne’e partisipa mós hosi jenerál reformadu lere anan timur, membru segunda jerasaun komité sentrál fretilin, ne’ebé partisipa iha reuniaun nu’udár konvidadu espesial.
iha intervensaun, lere anan timur  hateten ba menbru ccf no konvidadu sira-ne’ebé prezente atu konta mós ho nia hamutuk ho sekretariu jeral, prezidente partidu, sei servisu hamutuk atu halo boot liutan fretilin.
iha sorumutu ida ne’e, komite central fretilin rona mós aprezentasaun ida hosi komisaun nasional preparasaun no organizasaun (knpo) kona-ba sondajen interna ida relasiona ho eleisaun ba lideransa fretilin, progresu servisu tékniku no polítiku sira-ne’ebé mak hala’o ona ba kongresu nasionál no eleisaun lideransa fretilin nian nomós kalendáriu programa no atividade fretilin nian ba to’o kongresu nasionál.
iha loron daruak halo mós sorumutu debate no analize kle’an kona-ba eleisaun prezidensial ronde rua ne’ebé foin liu ba no situasaun politika atual, hodi haree mós área sira-ne’ebé presiza reforsa no hadi’a, hodi bele hakat ba oin forte no unidu liután.
parlamentu nasionál (pn), segunda ne’e, ratifika ona tratadu kona-ba proibisaun totál ensaiu nukleár, nune’e estadu repúblika demokrátika timor-leste (rdtl) adere ona ba tratadu refere.

“rezultadu votasaun a-favór 46, kontra no abstensaun 0, nune’e proposta rezolusaun númeru 15/v (4a)-ratifika tratadu proibisaun totál ensaiu arma nukleár aprovadu,” prezidente parlamentu nasionál, aniceto longuinhos guterres lopes, fó sai liuhosi plenária iha parlamentu nasionál.
notisia relevante: pn ratifika ona tratadu proibisaun arma nuklear
prezidente parlamentu ne’e hateten, foin lalais pn ratifika ona tratadu kona-ba proibisaun arma nukleár ho aprovasaun ne’e mak ohin pn tenke ratifika mós tratadu proibisaun totál ensaiu  nukleár tanba ida-ne’e liga ba ensaiu (percobaan) nukleár nune’e tratadu ne’e atu bandu mós.
prezidente komisan b trata asuntu negósiu estranjeiru no defeza ho seguransa, josé agostinho sequiera “somotxo’’, hateten tratadu sira arma nukleár importante tebes tanba rejiaun asia ho pasífiku fatin ida sempre hanesan sai teste nukleár ne’ebé tratadu ne’e importante tebes ba timor-leste nu’udar nasaun laiha aliadu no importánsia mak defende vida umana iha mundu.
vise ministru negósiu estranjeiru no kooperasaun (mnek), julião da silva, agradese ba pn bele ratifika ona konvensaun ne’e hetan ratifikasaun.
nia dehan, iha tinan 70-resin ba kotuk iha fim segundu guerra mundiál akontese ba povu hirosima nagasaki, ezemplu ida-ne’ebé hamate povu rihun 200-resin nune’e haree ba estudu lubuk ida hahú iha 1996 ne’ebé iha nasaun hamutuk 184 to’o ohin loron hamutuk inklui timor-leste asina ona tratadu akordu ne’e iha 2008 no hosi nasaun hirak ne’e no iha nasaun 170 mak konsege ratifika ona konvensaun ida-ne’e.
governante ne’e hateten, benefísiu ba konvensaun ida-ne’e mak timor-leste iha posibilidade atu estabelese área kooperasaun sira-ne’ebé iha bele asesu dadus organizasaun nian dispozitivu instala iha mundu tomak hodi halo monitoriamente ba iha atividade hala’o iha rai leten hanesan ar, rai okos, tasi-laran no tasi okos, ne’ebé bele deteta mós kualker explosaun, rai nakdoko, tsunami no sira seluk.
estabelesimentu ba sentru dadus iha posibilidade finanseira no téknika hodi estabelese sentru nasionál ida ba timor-leste hanesan estadu ne’ebé benefísia bele indika fatin ida iha instituisaun públiku.
aleinde benefísia polítika externa ba timor-leste ratifika hosi nasaun sira-ne’ebé asina no ratifika tratadu hodi fó bandu kompletu teste nukleár siginfika estadu sira hamutuk iha nasaun ho hanoin hanesan mantein rejime internasionál hodi hateten lae ba ploriferasaun no dezarmamentu nukleár ho nune’e kontribui ba pás no seguransa internasionál.
“hanesan ami mai sempre hato’o iha ne’e katak iha 2024 timor-leste sei kandidatu ba ita-nia an nu’udar membru konsellu direitu umanu, ho ida ne’e razaun lubuk ida no atu reforsa di’ak liután ita-nia misaun organizasaun g7+ tanba ne’e nesesidade ratifika konvensaun ne’e,” nia fundamenta.
formadór hosi institutu nasionál de formacão de docentes e profissionais da educão (infordepe) fó formasaun lian portugés no metodolojia ensinu (metodologia do ensino) ba profesór na’in-17 iha munisípiu covalima.

formadór nasionál hosi infordepe, jorge alves soares hateten, profesór sira-ne’e hahú tuir formasaun iha kuarta (04/05) ne’ebé sei ramata iha fulan-jullu tinan ne’e, tanba tuir rekezitu sira tenke kumpre oras 120 no bainhira profesór sira la kumpre, sei la hetan sertifikadu tanba la prenxe rekezitu.
“ha’u hanoin ema hotu hatene lian portugés hanesan lian ofisiál ne’ebé hakerek ona iha konstituisaun rdtl. ba profesór sira-ne’e importante tebes, tanba ita laiha profesór labele dezenvolve lian portugés aleinde metodolojia ensinu,” jorge alves soares hateten ba jornalista sira iha ebf samfuk, suku camanasa, kinta ne’e.
ho nune’e bazea ba lista provizóriu haruka hosi nasionál profesór na’in-55 mak sei tuir formasaun, maibé realidade iha terrenu hatudu profesór ne’ebé tuir formasaun hamutuk na’in-17 de’it.
“ida ne’e mak realidade partisipasaun menus tanba kondisaun profesór balun hanorin dadeer no balun lorokraik maibé seidauk iha justifikasaun mai ha’u, tanba formasaun ne’e importante ba profesór sira maibe sira la mai ha’u la komprende,” nia dehan.
formasaun ba profesór sira-ne’e hala’o iha munisípiu 12 inklui rejiaun administrativa espesiál oé-ccusse ambeno (raeoa) hamutuk profesór 400-resin
formandu armando nunes amarál hateten, nu’udar profesór ne’ebé tuir formasaun ne’e importante tebes tanba atu bele aumenta ninia kapasidade nu’udar profesór ida.
“ha’u sente tuir formasaun ne’e di’ak ba ami, atu aumenta ami nia kapasidade nune’e bele iha kuñesementu di’akliu,” nia dehan.
formasaun ne’e foku ba lian portugés kontinua ho nivél a2 tanba iha tinan kotuk tuir ona formasaun lian portugés iha nivél a1 bazea ba manuál sei kontinua nivél b1 ho b2 maibé depende ba profesór sira.
tuir konstituisaun rdtl artigu 13 ko’alia kona-ba lian ofisál no nasionál ne’ebé iha alínea 1 hateten repúblika demokrátika timór-leste nia lian ofisiál mak tetun no portugés, iha alínea   2 ko’alia estadu valoriza no dezenvolve tetun no lian nasionál sira seluk.
adjunta prokuradora jerál repúblika (pjr), remizia de fátima da silva, relata krime eleitorál ne’ebé sira rejista no akontese iha prosesu kampaña eleitorál to’o eleisaun prezidensiál ne’ebé realiza iha 19 marsu 2022 ba prezidente repúblika, francisco guterres lú olo.

 pntl rejista kazu krime eleitorál ualu durante eleisaun prezidensiál
“iha enkontru ne’e informa krime eleitorál ne’ebé akontese iha kampaña no eleisaun ba prezidente repúblika,” pjr substitui no atuál adjunta pjr ne’e hateten ba jornalista sira hafoin ramata sorumutu ho xefe estadu iha palásiu prezidensiál, nicolau lobato, bairru pite, segunda ne’e.
nia dehan, tuir dadus krime eleitorál iha dili kazu neen (6) kompostu hosi baucau kazu ida (1) liu-liu ba prosesu sira perturbasaun aktu eleitorál durante iha loron eleisaun nian.
prosesu hirak ne’e, nia dehan, kaer ho flagante deleitu lori tiha ona ba tribunál no iha prosesu sumáriu ne’ebé hetan ona desizaun hosi tribunál iha dili no baucau.
“úniku kazu ida perturbasaun ba aktu eleitorál hanesan ita hatene iha fomento. kona-ba ida-ne’e só aprezenta ba primeiru interrogatóriu nia desizaun aprezentasaun períodika tanba akontesimentu refere la hanesan ho sira seluk. pertubasaun aktu eleitorál ho violénsia no uza mós arma ne’ebé faze investigasaun la’o hela. nune’e mós propaganda aktu eleitorál iha liquiça no bairro dos grillos la’o hela,” nia hateten.
aleinde ne’e, adjunta pjr ne’e relata mós servisu ministéiru públiku (mp) nian ba kazu sira iha nivél territóriu nasionál, ne’ebé to’o daudaun ne’e kazu entrada ka tama prosesu normál pendente iha tinan 2022 hamutuk 2750 no agora redús ba 2369.
nune’e mós, espesífiku ba kazu korrupsaun ninian iha prosesu pendente hamutuk 108 no agora redús ba 105.
“atualiza prosesu kazu pendente la’o iha ministéiru públiku iha nivél nasionál no kazu korrupsaun ne’ebé akontese hala’o hela investigasaun iha gabinete kombate korrupsaun no kriminalidade organizadu iha ministériu públiku,” nai dehan.
durante sorumutu ne’e, prezidente repúblika fó hanoin nafatin  ba ministéiru públiku atu hala’o knar tuir dalan lei ne’ebé iha no haree kona-ba kazu pendente hodi halo investigasaun tuir lei haruka.
 tribunál aplika tir ba arguidu nain-21 atake sentru votasaun fomentu ii
diretora ezekutiva laboratóriu nasionál saúde (labnas), endang soares, informa hahú janeiru too marsu, konsege rekolla reseita hamutuk $55,257 ba kofre estadu.
“reseita hirak ne’e kobre hosi teste covid-19 ba sidadaun timor-oan no estranjeiru ne’ebé viajen ba rai li’ur no halo diagnosa ba mikrobiolojia inklui mós ami simu amostra hosi klínika stamford medical no marie stopes timor leste hodi halo teste,” diretora endang soares, hateten iha nia knaar fatin bidau, kuarta ne’e.
tuir nian, ema sira ne’ebé mak halo teste ba covid-19 iha kustu diferente hanesan polymerase chain reation (pcr) ho kustu $35, rapid pcr ka genexpert no pcr undiagnostic ho kustu $40 no balun urjente too $140.
“kustu ne’e iha variedade depende ba ita-nia elaborasaun liuliu sura nia kustu ho baze ba atividade hosi manutensaun mákina hira, eletresidade hira no kompra mákina inklui reajente sira. maibé agora rapid teste too agora gratuita tanba apoia governu halo prevensaun ba covid-19 liuliu iha screening ninian,” nia afirma.
kona-ba ekipamentu no reajente iha laboratóriu nasionál saúde sufisiente tanba durante ne’e hetan apoia hosi parseiru sira hanesan menzies school of health research, fundu globál no organizasaun mundiál saúde (oms) no parseiru internsionál sira seluk.
 oje 2022: labnas ezekuta ona 12,24% iha trimestre dahuluk
 xefe sentru saúde formoza, jaime do reis, hateten presiza transporte atu reforsa programa servisu integradu saúde komunitáriu (sisca) hodi hakbesik saúde ba komunidade sira iha postu administrativu na’in-feto.
“ami preokupa tebes tanba transporte laiha atu reforsa programa sisca liuliu saúde na família no klínika movél ba komunidade sira,” xefe sentru saúde formoza ne’e hateten ba jornalista sira iha nia knaar fatin-formoza-dili, sesta ne’e.
atu implementa programa sisca iha aldeia, suku no postu administrativu presiza transporte tanba profisionál saúde liuliu médiku, parteira no enfermeiru na’in-lima mak tun ba tereñu hodi fó tratamentu saúde ba komunidade sira.
“ita karreta laiha oinsá mak ami atu implementa programa sira ne’e tanba ne’e ami husu ba responsabilidade saúde munisípiu dili nian atu hatoo ba minsitériu saúde hodi rezolve sasan sira ne’e,” nia afirma.
responsavél ne’e afirma antes ne’e karreta iha ho kondisaun di’ak, maibé la too tinan karreta ne’e aat no konsege hadi’a tiha, maibé ministériu saúde mai foti fali ho razaun atu halo leilaun.
nia dehan iha mós difikuldade ekipamentu médiku thermometer no tensimeter   la sufisiente no ekipamentu naun médiku hanesan meza, kadeira ba pasiente sira atu tuur hodi simu tratamentu.
“ami hato’o ona preokupasaun ne’e ba diretora servisu saúde munisípiu dili, maibé too agora laiha solusaun,” nia lamenta.
alende ne’e,hahú fulan janeiru mai too marsu, númeru moras aas liu iha sentru saúde formoza  mak ispa, diareia, moras kulit, hipertensuan no diabetes. enkuantu kona-bá aimoruk sira  nafatin sufisiente.
programa sisca estabelese iha tinan 2009 liubá no hetan apoiu maka’as hosi voluntáriu saúde sira iha suku.
polítika ministériu saúde mak harii sisca hanesan servisu integradu ne’e iha tinan 2009  no iha tinan 2015 harii saúde na família tanba servisu lubuk ida mak integra husi servisu sira ne’e.
ministériu saúde hetan apoiu orsamentu hosi doadór sira hanesan uniaun europeia ho unicef hodi suporta ba implementasaun programa sisca no kuidadu saúde primária tanba ne’e persiza atu implementa ho seriedade.
too tinan 2022, uniaun europeia apoiu ona millaun $15 ba ministériu saúde hodi implementa programa hirak ne’e, kompostu hosi  millaun $5 apoiu tékniku ba ms no millaun $10 aloka liuhhosi ministériu finansa hodi implementa programa ministériu nian.
parlamentu nasionál (pn) sei halo reapresiasaun ba projetu-lei responsabilidade prezidente repúblika (pr) ne’ebé xefe estadu, josé ramos horta, veta iha segunda (27 juñu 2022) ne’e.

 pr horta veta projetu-lei responsabilidade prezidente repúblika
“ami haree lai se fundamentasaun la kle’an konforme konstituisaun sei haruka fali ba prezidente repúblika promulga, maibé deklarasaun inkonstituisionalidade formál ne’ebé ita diskute lai tanba ne’e ita tenke kumpre konstituisaun. mezmu ita la konkorda ho deklarasaun tribunál maibé desizaun ne’e mak rekursu ikus liu,” prezidente komisaun a trata asuntu justisa no konstituisional, joaquim dos santos ‘boraluli’, hateten ba agência tatoli iha parlamentu nasionál, tersa ne’e.
antes ne’e, xefe estadu hato’o pedidu ba tribunál rekursu (tr) hodi halo fiskalizasaun konstituisionalidade ba projetu-lei ne’e no ikus mai tr fó sai konsidera dekretu-lei pn ne’e inkonstituisionál, nune’e pr foti ona desizaun hodi veta.
prezidente komisaun a ne’e hateten, nia parte seidauk lee prezidente repúblika veta dekretu pn kona-ba lei responsabilidade pr tanba tribunál deklara inkonstituisionalidade formal maibé kona-ba materiál la inkonstituisionál artigu sira la kontra konstituisaun só prosesu de’it, tanba lei ne’e importante se artigu sira la kontra konstituisaun tuir pn nia kompeténsia no kumpre prosesu.
“komisaun a mak autór halo duni lei ne’e maibé ita haree to’ok tribunál deklara inkonstituisionalidade formál bazea ba prinsípiu iha konstituisaun artigu 95, artigu 97 ho artigu 79 tribunál kaer baze hosi ne’e,” nia hateten.
maibé komisaun no deputadu iha parlamentu kaer iha artigu 95 pontu rua alínea “k”, ko’alia kona-ba kompeténsia eskluziva parlamentu nasionál nian atu halo lei kona-ba estatutu ógaun estadu no pn mós kaer ba konstituisaun artigu 79 ne’ebé ko’alia de’it kona-ba responsabilidade prezidente repúblika nian.
nia dehan, ne’ebé ko’alia kona-ba iha violasaun kona-ba forma halo lei ne’e tuir komisaun nia argumentu sira-ne’ebé halo hodi fundamenta to’o lei ne’e aprova hodi haruka ba prezidente repúblika prosedimentu kumpre hotu.
konstituisaun iha artigu 97 ne’e sé mak iha kompeténsia atu aprezenta antí projetu ba parlamentu ne’e, deputadu ka bankada parlamentár no segundu se governu mak haruka mai ne’e bolu proposta-lei.
lei responsabilidade prezidente repúblika ne’e, deputadu sira mak submete ne’e bolu projetu-lei, primeiru pasu tama iha formalidade konstituisionál kona-ba inisiativa lei ne’ebé hafoin prezidente parlamentu ho ekipa jurídiku halo apresiasaun formál lejístiku ba projetu-lei ne’e bele baixa ba komisaun kompetente.
nia hateten, prosesu tramitasaun kona-ba atu halo lei ne’e tuir rejimentu pn identifika katak la viola prosesu formál entaun prezidente pn baixa ba komisaun a.
“baixa ba komisaun a ho prazu loron hitu tenke aprezenta relatóriu ba parlamentu nasionál, molok ne’e komisaun loké audiénsia ho entidade kompetente balun mai no balun la mai tanba sira dehan tempu badak liu, entaun sira haruka de’it submisaun eskrita. bainhira pn aprova tiha iha faze jeneralidade baixa fali ba komisaun atu diskute iha espesialidade kada artigu, ida-ne’e mós komisaun konvida entidade relevante relasiona ho matéra,” nia dehan.
entaun komisaun prosesa tuir rejimentu diskute formalidade no aprova hodi halo relatóriu diskusaun iha espesialidade haruka ba parlamentu nasionál aprova iha finál global. pn aprova tiha textu finál haruka fila-fali mai komisaun hodi halo redasaun finál tuir prazu hodi enkamiña ba prezidente parlamentu nasionál hafoin prezidente pn haruka ba prezidente repúblika promulga.
“prosesu to’o iha ne’e hotu ona ne’e tuir rejimentu ne’ebé entermu prosesual parlamentu la viola regra formál atu halo lei. entermu kompeténsia pn iha kompeténsia eskluziva atu halo lei responsabilidade pr tuir termu artigu 95 alínea “k”. agora, tribunál konsidera viola fali alínea “k” katak envez halo lei ida de’it nusa mak halo ketak fali prezidente repúblika ninian. maibé konstituisaun la obriga parlamentu nasionál atu halo responsabilidade kriminál órgaun soberania tuir artigu 95 alínea “k” halo hamutuk, tanba ne’e kompeténsia eskluzivu pn nian,” nia argumenta.
nune’e, nia argumenta tan katak komisaun la viola konstituisaun kona-ba inkonstituisionalidade formál, mezmu nune’e nafatin kumpre desizaun hosi tribunál mak rekursu ikus liu.
“tanba ne’e komisaun a la viola konstituisaun kona-ba inkonstituisionalidade formal ne’ebé ko’alia buat rua de’it prosesu ho kompeténsia. ne’ebé, prosesu komisaun kumpre no kompeténsia pn nian la viola, tribunál deklara inkonstituisionál formál ne’e fundamentasaun la forte ida. maibé ita tenke simu desizaun tribunál nian tanba konstituisaun mak dehan, tribunál desizaun ikus mak tenke simu. maibé ha’u lamenta deklarasaun tribunál la fundamenta loloos,” nia hateten.
primeiru-ministru, taur matan ruak, kinta ne’e, hala’o sorumutu dahuluk ho prezidente repúblika, josé ramos horta, hafoin simu pose hodi relata atividade servisu viii governu konstituisonál nian.

 pm taur: pr horta husu fiskalizasaun abstrata or la implika ezekusaun
“ne’e primeiru enkontru semenál ho prezidente repúblika hodi fó hanoin uitoan kona-ba seguransa no atividade governu nian liu-liu atu ba parlamentu nasionál iha tempu badak defende proposta lei grande opsaun planu,” pm taur hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairru pite, kinta ne’e.
prezidente repúblika, josé ramos horta, hala’o enkontru ho primeiru-ministru, taur matan ruak, iha palásiu prezidente nicolau lobato, bairru pite, kinta (26/05). imajen tatoli /egas cristóvão.
tuir taur, uluk governu lori buat rua de’it ba parlamentu nasionál no ida mak programa governu nian no tuir fali lori orsamentu ba, maibé agora ho lei enkuadramentu jestaun finanseira foun, obriga governu antes lori orsamentu ba tenke lori uluk planu ba.
normalmente planu ne’e akontese iha fulan maiu nia laran, entaun ho enkontru ne’e informa ba prezidente repúblika tempu badak governu sei ba parlamentu no agora membru governu balun ba uluk ona.
“tempu badak, governu sei ba pn aprezenta programa hodi hetan aprovasaun no promulgasaun hosi prezidente repúblika, nune’e prepara halo orsamentu depois to’o orsamentu sei lori fali ba parlamentu,” nia hateten.
durante sorumutu, xefe estadu apresia governu nia servisu no oinsá haree programa hodi kombate má-nutrisaun, hamlaha iha rai-laran.
“prezidente repúblika nia prioridade mak oinsá. kombate má-nutrisaun, hamenus hamlaha iha ita-nia rain no governu intende ida-ne’e, governu esforsu hodi bele forma daudaun atividade sira-ne’ebé mak halo hela no governu mós kontinua nafatin servisu hodi oinsá akomoda ideia sira-ne’e,” nia dehan.
tanba ne’e, xefe governu ne’e hateten iha mós membru governu balun sei mai hato’o ba prezidente repúblika, antes inisiativa sira seluk avansa ba oin prepara liu-liu ba orsamentu jerál estadu 2023.
estudante eskola ensinu sekundáriu tékniku vokasionál (estv) 28 novembru becora realiza atividade empreendedorizmu ba estudante sira hodi halo reparasaun ba karteira eskolár ne’ebé a’at ho osan konsensaun eskolár hosi ministériu edukasaun juventude no desportu (mejd).
diretór eskola estv becora, pedro da silva ximenes belo, hateten, karteira eskolár ne’ebé a’at antes ne’e hetan apoiu hosi mejd, maibé kadeira sira ne’e a’at hotu ona, entaun eskola kria programa empreendedorizmu hodi kapasita fali estudante sira nu’udar atividade ekstra kurrikulár ida.
“ita iha kadeira a’at hamutuk 500, daudaun ita-nia estudante sira hadi’a ona 150 no ita sei hadi’a to’o ramata tanba ita atu prepara ba nesesidade tuir mai, kuandu simu estudante foun,” diretór eskola informa ba agência tatoli, iha ninia knaar fatin, becora, kinta ne’e.
 mejd prepara distribui karteira eskolár 20.000 ba eskola públiku 48
nia dehan, atividade ekstra kurrikulár ne’e hala’o hosi estudante sira hosi departamentu haat hanesan eletrónika, eletrisidade informátika no ortográfika, ne’ebé atividade halo reparasaun ne’e hetan apoiu hosi osan hosi konsensaun eskolár ne’ebé governu foin aloka ba eskola ne’e.
“ita foin simu transferénsia osan hosi konsensaun eskolár hamutuk $2.280. tanba ne’e ita hasai $400 hodi sosa triplex no tinta hodi halo reparasaun ba kadeira no meza a’at sira ne’e, maibé osan ne’ebé ita hasai ne’e la gasta hotu ida. atividade ekstra kurrikulár ne’e eskola realiza iha de’it loron sábadu, ne’ebé hahú ona iha sábadu daruak, hein katak bele kontinua tan iha sábadu oin mai,” nia tenik.
nune’e, diretór eskola estv 28 novembru husu ba eskola ensinu sekundáriu públiku sira karik iha kadeira no meza ruma ne’ebé a’at bele lori mai sira hadi’a tanba atividade sira ne’e atu ajuda estudante sira iha prosesu estájiu nia laran.
“atividade hanesan antes ne’e hala’o ona hosi eskola estv hosi grupu teknolojia indústria bekora no eskola ne’e hetan apoiu kadeira no meza a’at hosi ministériu, hafoin lori ba sira hadi’a, maibé prosesu reparasaun hotu ona agora hein de’it serimónia entrega maka seidauk realiza,” diretór eskola esplika.
 populasaun hamutuk 26.000 iha munisípiu dili simu ona vasina booster pfizer. vasina ne’e simu hodi hasae liu tan imunidade hasoru moras covid-19 iha ita-nia rain timor-leste (tl).

deklarasaun dadus ne’e fo sai husi diretora servisu saúde munisípiu dili, agostinha segurado  ba tatoli, iha  nia kna’ar fatin, bairro formoza, ohin.
“vasina booster pfizer  ita implementa hahú iha janeiru too agora ema hamutuk 26.000  mak simu ona.  liu husi simu vasina  ne’e bele hasae liu tan ita-nia imunidade  hodi hasoru moras covid-19 iha ita-nia rain,” diretora agostinha hateten.
nia informa, vasina datoluk ne’e kontinua loke iha sentru saúde sira.  se mak hakarak hakbesik ba fasilidade saúde ne’ebé mak besik hodi simu  vasina booster pfizer.
“ba labarik sira idade 12 too menus 18 ne’ebé durante ne’e simu ona doze dahuluk, no agora ekipa saúde  komesa ba tuir iha kada eskola estudante sira bele simu tan doze daruak. ami nia kordenasaun ho parte edukasaun lao ho diak liu-liu professor no diretór sira ne’ebé sai tarjetu ba kada postu administrativu sira,” nia afirma.
nune’e nia dehan, eskola balun hahú exame antes  tama  paskua. maibé eskola publiku no privadu balun hahu ona exame horseik. ho ida ne’e hein katak  semana oin sira sei feriadu. maibé, ekipa saúde kordena nafatin ho eskola sira bainhira exame remata ona  bele aselera vasina doze daruak.
enkuantu populasaun elijível tinan 18 ba leten, ne’ebe simu ona vasina to’o iha loron 25 abril 2022, tuir sistema informasaun saúde iha ministériu saúde, hanesan kumulativu 1ª doze iha dili iha 86,6% no kumulativu 2ª doze iha dili hamutuk 81,5%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak, 72,1%.
nune’e, hahú 21 marsu 2020 to’o 25 abril 2022 iha kumulativu kazu konfirmadu 22.860 no óbitu 130.
ministru agrikultura no peskas (map), pedro dos reis, hateten atu hapara produtu rai liur, ministériu sei esforsu hodi hasae produsaun agrikultura rai-laran.
ministru pedro dehan, durante ne’e ministériu sempre servisu hamutuk ho organizasaun internasionál, nasionál sira inklui wfp (programa ai-han mundiál), hodi bele redús produtu rai-liur.
atu hatene kle’an liu kona-ba deklarasaun ministru agrikultura no peskas,  pedro dos reis, kona-ba oinsá ninia hanoin durante tinan 20 tl restaura ona indepedénsia, maibé sei depende produtu importasaun.
tuir mai, jornalista agência tatoli, cidalia fátima, hala’o entrevista eskluziva ho ministru, pedro dos reis iha palásiu governu, foin lalais ne’e.
saida mak ministériu agrikultura halo ona durante tinan 20 hodi hasae produsaun rai laran, atu bele hapara produsaun rai liur?
buat sira ne’e hotu  ministériu sempre halo no tau iha programa. ne’ebé orsida ha’u ko’alia no esplika fali ladun di’ak. tanba ne’e, di’ak liu ba husu mos iha wfp no ajénsia internasionál sira atu fó mos informasaun katak tebes duni ka lae ministériu ninia esforsu hodi hasae produsaun agrikultura iha rai-laran? orsida dehan ami mak gaba-án fali ou ita mak halo servisu liu fali sira.
produtu lokál fekuh no talas. francisco sony
kompara tinan sira liu ba, toos no natar hira ona mak sai fatin ba produsaun lokál? 
agrikultura nia atividade bazeia ba orsamentu ne’ebé tau iha  programa.  imi hare governu iha programa cesta bázika. ho ida ne’e, ministériu nia knaar mak hasa’e produsaun no ita-nia parseiru dezenvolvimentu no internasionál sira nia apoiu mesmu  iha situasaun difísil maibé produsaun rai-laran aumenta kuaze 44%.
to’o agora rai mamuk hira mak konsege utiliza, no  iha munisípiu ne’ebé de’it?
ida ne’e mak problema iha ita-nian rai. maibé ho ami-nia prezensa husi ektare 80.000 ne’e mesmu iha kondisaun ne’ebé la permite, ami konsege dezenvolve ona rai ne’ebé abandona ho ektare 30.000. tarjetu ne’ebé iha tinan 2030, sei sae ba ektare 50.000 hodi prodús produsaun iha rai-laran.
durante ne’e, tl depende liu ba importasaun foos husi vietnam, oinsá ba oin governu ninia planu hodi tau atensaun ba agrikultur sira hodi prodús hare husi munisípiu ne’ebé potensia hodi bele hapara dependensia timor ba foos importasaun?
ita dependensia ne’e loos duni. tanba husi rai ektare 80.000 ne’e ita foin hahú to’o iha 2022. ita foin atinje ba ektare 30.000 x tonelada haat (4) ba kada ektare. tanba ministériu ho fasilidade ne’ebé minimu tebes.
produtu lokál iha merkadu taibesi. antónio gonçalves
dezáfiu saida mak governu hasoru durante ne’e liga ba oinsá atu garantia produsaun rai-laran?
atu halo buat sira ne’e mak, iha orsamentu retifikativu ami propoin ona para atu sosa tratór no fortifika sistema irigasaun sira. maibé, primeiru ministru orienta para program ne’e tau ba  tinan 2023. kuandu eskema irigasaun sira ita reforsa ona ho tratór no eskavadór sira, ha’u fiar katak ita sei redús produtu rai-liur. tanba, ita nia nesesidade nasionál ne’e tonelada 137.000 mais agora dadauk iha tinan 2021 ita atinje ona tonelada 72.000.  ita sei iha difísit uitoan de’it.
ita mos keta haluha, katak timor hader mai la’ós han de’it etu no paun. maibé ita iha fehuk no ai-farina. ita tau investimentu ba  agrikultura no hau fiar katak ita sei sai husi situasaun ida ne’e.
 ministériu saúde (ms), relata kazu pozitivu foun na’in-rua, rekuperadu laiha no kazu ativu 16.
“ohin kazu detetadu foun rua, rekuperadu laiha no kazu ativu 16,”diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 23 juñu 2022 iha kumulativu kazu konfirmadu 22.947 no óbitu 133.
hosi horisehik mai ohin, laboratóriu nasionál saúde halo teste pcr 69,  kompostu vijilánsia sentinela laiha, rastreiu ba kontaku  laiha, rastreiu aleatóriu ida, viájen internasionál 68 no follow up iha kuarentena laiha.
alende ne’e, totál teste pcr ne’ebé halo iha 22 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 32, hanesan maubisse laiha, maliana  laiha, viqueque laiha, suai  laiha, baucau laiha ermera laiha, raeoa laiha, hngv 32,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 23 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (83,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,1% no simu ona doze daruak 74,3%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 23 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu rekuperadu na’in-rua no ativu 14
primeiru-ministru, taur matan ruak, hateten maske prezidente repúblika (pr), josé ramos horta, husu fiskalizasaun abstrata konstituisionalidade ba orsamentu retifikavu (or) ba iha tribunál rekursu, maibé sei la implika tanba nia ezekusaun kontinua la’o.

 pr lú olo promulga orsamentu retifikativu 2022
“ezekusaun laiha problema ne’ebé la afeta ida no ida-ne’e prerogativu ida konstituisaun fó prezidente repúblika bele uza ida-ne’e, no ita boot sira (jornalista) hatene iha ha’u-nia tempu ha’u haruka beibeik ba iha tribunál,” pm taur matan ruak hateten hodi responde jornalista sira hafoin ramata enkontru ho xefe estadu iha edifísiu palásiu prezidensiál nicolau lobato, bairru pite, kinta ne’e.
dadaun ne’e, taur matan ruak hateten, governu hahú halo preprativu komesa ezekuta orsamentu retifikativu ne’ebé antes ne’e eis prezidente repúblika, francisco guterres lú olo promulga ona.
“balun hahú halo preparativu hodi komesa ezekuta ona tanba foin lalais iha fulan maiu ne’e nia laran mak hetan promulgasaun hosi prezidente repúblika,” nia dehan.
tanba ne’e, governante ne’e hatán bainhira ikus tribunál nia desizaun oinsá ne’e parlamentu nasionál mak responde.
“parlamentu nasionál mak tenke responde ida-ne’e, uma vez lei promulga ona ami ezekuta ona,” nia hateten.
 pedidu fiskalizasaun abstrata ba orsamentu retifikativu la implika nia ezekusaun
diretóra jerál prestasaun saúde husi ministeriu saude, odete da silva viegas hateten,munisípiu hotu iha  ona x-ray portable hodi atende  pasiente sira ho moras   tubercolose (tb), malaria no hiv-sida.

diretóra odete dehan ospitál  munisípiu hotu  iha  x-ray portable tanba durante ne’e liu husi fundu global apoiu orsamentu  ba programa tolu hanesan hiv-sida, tb no  malaria, inklui sira  mós fornese ekipamentu x-ray ida tan hodi atende moras seluk.
“agora x-ray mos laos utiliza iha ospitál sira maibé ba iha munisípiu ne’ebé mak  iha sala internamentu. tanba x-ray  ne’e atu detekta ema sira ne’ebé mak ho  moras tb,”  diretora odete dehan ba tatoli iha hotel timor, kuarta.
nune’e nia dehan, dau-daun ne’e programa tb halo hela screnning  iha munisípiu sira  hotu. tanba,  x-ray mak  bele detekta  kazu iha  pasiente sira.
“agora ita-nia ekipamentu sira ne’e iha. maibé, presiza manutensaun regular. kuandu la halo mak fo impaktu ba sasan sira ne’e bele aat,” nia dehan.
 diretór klíniku hospitál nasionál guido valadares (hngv), marcelino correia, informa ba sobrevivente (mate restu) masakre santa kruz 12 novembru, simplicio celestino de deus baixa hela iha hngv tanba sofre moras stroke.
“mate restu 12 novembru simplicio nia família lori mai iha departamenntu emerjénsia banku urjénsia, hodi hetan tratamentu saúde hosi doutór espesialista, hafoin muda ba ona ba baixa iha vip hospitál nasionál guido valadares (hngv) tanba moras stroke,” diretór klíniku hngv ne’e informa ba agência tatoli iha novo turizmu, tersa ne’e.
médiku sira suspeita sobrevivente ne’e ho moras stroke, nune’e médiku espesialista sira kontinua halo observasaun médiku.
tuir nian halo tranferénsia pasiente ba rai li’ur ne’e depende ba médiku sira tanba sei iha faze observasaun no bainhira iha indikasaun atu transferénsia bele dezloka ba estranjeiru hodi halo tratamentu médiku.
“maibé, daudaun haree lai nia moras atuál atu redús nia probelma ne’e hotu, hafoin tratamentu kontinuasaun mak deside hosi médiku espesialista sira,” nia afirma.
eis deputadu “liurai tasi” alta ona
komisáriu cfp emposadu, fausto da silva ‘liurai tasi’. egas cristovão
alende ne’e, eis deputadu iv lejizlatura no atuál komisáriu komisaun funsaun públika (cfp,sigla portugés), fausto freitas da silva “liurai tasi”  mós halo tratamentu saúde iha hngv tanba sofre moras hipertensaun.
“eis deputadu no membru cfp “liurai tasi”, mós ohin ba kontrola moras tensaun iha hospitál nasionál guido valadares (hngv), maibé alta no fila ba uma ona tanba kondisaun saúde di’ak,” diretór ne’e akresenta.
fausto freitas da silva “liurai tasi” moris iha quelicai, munisípiu baucau iha loron 7 abríl 1963, abilitasaun literária mestradu iha jestaun rekursu umanu. liurai tasi eleitu nu’udar deputadu iha iv lejizlatura.
prezidente kámara komersiu insdústria timor-leste (cci-tl, siglá portugés), óscar lima, akompaña ho ekipa, kuarta ne’e, hala’o sorumutu ho prezidente repúblika, josé ramos horta.

prezidente cci-tl, óscar lima, hateten enkontru ne’e dahuluk ekipa hosi cci-tl ho prezidente repúblika ne’e hakarak kongratula prezidente ne’ebé hetan fiar hosi povu ba mandatu tinan lima mai.
“iha enkontru ami aprezenta servisu importante liga ba cci-tl nian no ekonomia rai ida-ne’e ho mós preokupasaun emprezáriu sira-nian,” nia hateten ba jornalista sira hafoin ramata sorumutu ho xefe estadu, josé ramos horta, iha palásiu prezidensiál, bairru pite.
preokupasaun emprezáriu sira-nian mak hanesan lei rai, jurus bo’ot asesu ba kreditu ne’ebé iha ligasaun ho ekonomia no mós situasaun covid-19 ne’ebé afeta ba empreza barak taka no hasoru difikuldade.
ho nune’e, xefe estadu oinsá buka atu ko’alia ho governu liu-hosi primeiru-ministru hodi tau atensaun atu fó benefisiu ba dezenvolvimentu.
“hato’o preokupasaun sira ne’e ba prezidente repúblika no ami kontente fó resposta hosi pr ne’ebé hein katak bele tau atensaun,” nia dehan.
servisu agrikultura no peska munisípiu covalima sei kria kondisaun di’ak hodi garante hasa’e produsaun ai-han lokál hodi fornese ba populasaun covalima, bainhira governu sentrál implementasaun lei podér lokál no desentralizasaun administrativa.

“ha’u-hanoin servisu agrikultura no peska munisípiu covalima sei halo esforsu hodi kria kondisaun di’ak hasa’e produsaun ai-han lokál, bainhira governu sentrál fó ona tempu atu ita organiza an kada munisípiu liuhosi implemensaun lei poder lokál, ita mós bele no prontu ona fornese ai-han ba ita-nia populasaun rasik,” diretór servisu agrikultura no pesca munisípiu covalima, domingos gusmão, informa ba agência tatoli, iha nia knar fatin tabolot, segunda ne’e.
maske fornese ai-han ho la to’o 100% sei kontinua esforsu nafatin nune’e agrikultór sira halo produsaun iha munisípiu covalima mesmu presija importasaun ai-han hosi rai-li’ur hodi kompleta produsaun iha rai laran.
“ita dehan seidauk 100% ita na’in mak fornese ai-han maibé ita nafatin halo esforsu oinsá mak ai-han oioin ne’ebé ita-nia agrikultór sira kuda hanesan batar, hare, ai-farina, fehuk, talas, fore-rai, fore-keli, fore-mungu ho produtu hirak ne’e ita bele prepara ai-han rasik, mezmu ita presiza importasaun hosi rai-li’ur atu halo kompleta produtu lokál ne’ebé ita rasik produs,” nia dehan.
atu hasa’e produsaun iha rai-laran ne’e la fasil maibé liuhosi esforsu tomak no liga mós alokasaun orsamentu kada ministériu liu-liu ba ministériu agrikultura no peska kualker atividade presiza orsamentu atu fó apoiu.
“ita hotu hatene orsamentu ba setór agrikultura kompara sira seluk orsamentu kiik tanba dirasaun boot. ministeriu iha dirasaun hira kedas no politiku-na’in deside hanesan ne’e, ita kiik ezekuta de’it,” nia relata.
autoridade munisipál liuhosi diploma konjunta númeru 48 hosi ministériu admistrasaun estatál (mae) no ministériu agrikultura no peska (map) bazea ba dekretu-lei númeru 3/2016, nune’e bele aselera implementasaun lei podér lokál no desentralizasaun administrativa.
“ha’u-hanoin munisipiu hotu hanesan departamentu programa no extensaun agrikulola no departamentu pekuaria no veterinaria entrega ona ba iha administrasuan munisipál. tanba futuru bele konvense autoridade lokál hamutuk ho administradór munisípiu covalima bele tau orsamentu ne’ebé sufisiente hodi bele hasa’e produsaun iha rai-laran,” nia informa.
bele iha kondisaun atu ema halo halo servisu hodi hasa’e produsaun no bele atinje meta bainhira munisípiu covalima simu ona lei poder lokál, tanba covalima preparadu duni entermu ai-han atu fornese hodi garante produsuan ai-han tanba durante ne’e agrikultór sira halo produsaun.
agrikultór iha covalima maioria prodús ai-han hanesan foos, fore-rai, fore-keli, fore-mungu, ai-farina, fehuk, talas no batar.
tuir dadus hosi servisu agrikultura no peska covalima iha epóka tinan 2022 produsaun batar iha covalima hamutuk 10191.97, hosi postu administrativu sira hanesan fatululik área potensiál 746, área kultivasaun 167,63, produtividade 1.48, produsaun tonelada 248.09, fatumea área potensiál 1845, área kultivasaun 221, produtividade 2.31, produsaun tonelada 510.51.
postu administrativu fohorem área potensiál 1211, área kultivasaun 345.28, produtividade 2.51 produsaun tonelada 866.65, maucatar área potensiál 3353, area kultivasaun 1741, produtividade 1.86, produsaun tonelada 2338.26.
iha postu administrative tilomar área potensiál 1576, área kultivasaun 282.75, produtividade 2.47, produdasaun tonelada 698.39, suai vila área pontensiál 2894, área kultivasaun 1003, produtividade 3.43, produsaun tonelada 3440.29 no zumalai área pontensiál 10663, área kultivasaun 539.75, produtividade 2.52, produsaun tonelada 1360.17.
komunidade no kombatente ida iha aileu, fernando de jesus, husu kandidatu prezidente repúblika, francisco guterres lú olo, bainhira re-eleitu presiza tau atensaun hodi re-verifika fali dadus veteranu ne’ebé rejista iha 2009 no dadus foun ne’ebé daudaun ne’e verifika ho didi’ak, tanba iha tempu rezisténsia númeru veteranu uitoan maibé agora númeru boot tebe-tebes.

 reeleitu: lú olo propoin governu harii sede ba arte marsiál
“iha aileu ema-ne’ebé uluk luta hahú iha 1975 maibé hetan de’it pensaun ho grau 4a7. nune’e mós hanesan ita haree veteranu uluk uitoan maibé agora númeru boot hodi simu pensaun. entaun ha’u husu prezidente foun atu oinsá tau atensaun reverifika fali dadus hodi haree didi’ak bazea ba ema-nia envolvimentu iha luta,” nia hateten iha ámbitu kampaña ho tipu diálogu ne’ebé kandidatu pr lú olo hala’o ho apoiante no simpatizante iha salaun timor klaran, aileu vila, tersa ne’e.
nia mós husu mós xefe estadu bainhira reeleitu servisu hamutuk ho ezekutivu oinsá kontinua implementa programa uma kbiit laek (ukl) ba povu tomak iha territóriu nasionál liu-liu ba povu kbiit laek sira.
parte seluk, husu atu tau orsamentu ba arte marsiál hodi hakbiit atividade dezenvolve sira-nia talentu desportu hodi bele kompete iha eventu nasionál no internasionál.
entretantu, jacinto borges, husu ba kandiodatu ne’ebé eleitu sai pr karaik tenke kria kondisaun dignu ba veteranu sira iha postu administrativu laulara hodi presiza aprova lei ruma harii uma ba veteran sira ne’ebé uluk luta ba timor-leste nia autodeterminasaun ne’e.
kona-ba programa estrada, bee mos, la’os kompeténsia pr nian maibé hein katak mandatu mai bele hamutuk ho governu atu haree.  
reprezentante feto, sabina gusmão, bolu antesaun ba prezidente repúblika foun atu tau atensaun ba inan-faluk ne’ebé balun moris kondisaun marjinalizadu ho labarik abandonadu iha dalan ninin sira-ne’e.
“ida-ne’e mak ami husu atu tau atensaun ba feto-falun no oan-ki’ak sira ne’ebé abandonadu,” nia dehan.
hatán ba preokupasaun hirak ne’e, lú olo hateten programa dezenvolvimentu nia parte nafatin bolu atensaun ba ezekutivu liuhosi primeiru-ministru atu bele implementa programa sira liga ba povu nia moris di’ak, tanba iha nia mandatu atuál hanesan xefe estadu sempre halo komunikasaun ho ezekutivu no bainhira re-elitu nafatin tau atensaun.
“dalan ba prezidente repúblika bele koopera nafatin ho governu liuhosi nia programa no orsamentu ne’ebé parlamentu nasionál aprova responde ba povu nia problema sira-ne’e,” nia hateten.
koordenadór plataforma koligasaun viii governu konstitusionál no atual sekretáriu jerál partidu fretilin, mari alkatiri, hateten estabelesimentu plataforma entre fretilin, plp, khunto hakarak hametin liután atu lori governu ne’e to’o mandatu ramata no iha tinan lima mai ne’ebé halibur mós partidu sira seluk hanesan os verdes, frente mudansa no sira seluk.  
nia sempre hasoru malu ho primeiru-ministru viii governu hodi ko’alia implementasaun programa sira hanesan implementasaun uma kbiit la’ek (ukl) ne’ebé mai hosi viii governu nia programa iha tinan ne’e nafatin kontinua, cesta bázika ho programa sosiál no infraetrutura sira seluk sei nafatin la’o.
aleiende sei tau fundu veteranu orsamentu millaun $100 hodi haree kestaun veteranu, no hanoin mós proposta ida hanesan dekretu lei hodi hadi’a populasaun hirak ne’ebé sira-nia uma ho kondisaun ladún di’ak no hirak ne’ebé harii ho duut oinsá mak halo reabilita no hanoin atu kria sede no jináziu ba arte marsiál no rituál sira-ne’ebé exista iha timor-leste hodi hala’o atividade treinu hodi dezenvolve desportu joven sira-nian.
nune’e mós, sei kria dekretu-lei oinsá fó subsídiu ba povu iha fulan-dezembru tanba funsionáriu públiku sira kada tinan sempre hetan saláriu desímu terseiru.
“tanba ne’e atu kontinua programa sira ne’e mak kandidatu lú olo tenke eleitu sai prezidente repúblika ba mandatu daruak hodi bele garante estabilidade polítika no governativa,” nia hateten.
 ekipa nasionál verifikasaun dadus veteranu rejistadu 2009 foin verifika 120.000-resin
ministériu saúde (ms), relata kazu detetadu pozitivu foun na’in-rua, rekuperadu lima no kazu ativu hitu.
“ohin kazu detetadu foun rua, rekuperadu  lima no kazu ativu hitu,” diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 19  maiu 2022  iha kumulativu kazu konfirmadu 22.892 no óbitu 131.
hosi horisehik mai ohin, laboratóriu nasionál saúde halo teste pcr 67, kompostu vijilánsia sentinela  rua, rastreiu ba kontaku rua, rastreiu aleatóriu lima, viájen internasionál 58, follow up iha kuarentena laiha.
alende ne’e, totál teste pcr ne’ebé halo iha  18 maio 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 75, hanesan maubisse laiha,  maliana sia, viqueque laiha, suai hitu,  baucau laiha, ermera laiha, raeoa laiha, hngv  46,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 19 maiu  2022, tuir sistema informasaun saúde iha ministériu saúde, hanesan kumulativu 1ª doze iha dili (87,0%) no kumulativu 2ª doze iha dili (82,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,1% no simu ona doze daruak 72,9%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  19  maiu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no iha baixa ho covid-19 laiha.
covid-19: kazu rekuperadu ida no ativu na’in-10
governu liuhosi reuniaun konsellu ministru (km) extraordinária, sesta ne’e, aprova projetu dekretu-lei, ne’ebé aprezenta hosi ministru turizmu, komérsiu no indústria, josé lucas do carmo da silva, kona-ba rejime jurídiku parke komérsiu no indústria.
“dekretu-lei ne’e hakarak determina prosedimentu administrativu implementasaun parke industriál iha timor-leste hodi regula rekezitu sira ba ezekusaun, infraestrutura no funsionamentu, inklui estrutura jestaun,” ministru prezidénsia konsellu ministru, fidelis manuel leite magalhães, relata hafoin ramata reuniaun ezekutivu, iha palásiu governu, sesta ne’e.
 mtki kontrata kompañia haberan inisia estudu viabilidade ba parke industriál ulmera
ho diploma ne’e, governu hakarak fó impulsu ba kriasaun no estabelesimentu parke industriál no infraesturtura relasiona ho dezenvolvimentu ekonómiku nasaun hodi atrai investimentu no kria kampu serbisu.
portavóz governu dehan, atu implementa polítika ne’e presiza iha enkuadramentu legál, nune’e parke industriál la’ós jardín kuda aifunan maibé parke industriál ne’e hanesan komplexu industriál ne’ebé preparadu ona iha laran ho esgotu sira, asesu eletrisidade, morru no seguransa ba rai, atu nune’e bele fasilita investimentu.
“parke industriál ne’e ho kontestu ideál atubele iha asesu di’ak ba bee, estrada no ba portu sira. governu nia planu ne’e avansa nafatin, inisiativa ne’e sei avansa ho inisiativa projetu pilotu sira no sei halo iha munisípiu liquiçá, ulmera, antes ne’e haree ona fatin iha maubara hafoin sei expande ba iha fatin sira seluk tan,” nia esplika.
diretór servisu edukasaun covalima, rui suni seran informa, konstrusaun no reabilitasaun eskola sira iha covalima liuhosi projetu komunitária progresu implementasaun atinje ona 25%.
 infografia: grupu komunitáriu sei reabilita eskola 15 iha covalima
diretór servisu edukasaun covalima, rui suni seran. celestina teles.
“implementasaun projetu komunitária hodi konstrui no reabilita eskola 16 iha covalima atinje ona 25%, tanba grupu komunitária sira foti osan ho fazeadamente,” diretór servisu edukasaun covalima, rui suni seran, hateten ba agência tatoli iha nia knar fatin, santa rosa, covalima, tersa ne’e. 
implementasaun projetu komunitária ne’e osan transfere direta ba ida-idak nia konta bankaria hodi halo jestaun.
enkuantu, projetu komunitária ne’e ho nia durasaun tempu hamutuk fulan neen (6) no grupu komunitáriu sira-ne’e asina ona kontratu ho ministériu relevante iha tinan 2021.
implmentasaun projetu komunitária ne’e utiliza orsamentu jerál estadu 2021 iha munisípiu covalima, sei rehabilita eskola hamutuk 16 ne’ebè implementasaun atinje ona 25%.
konstrusaun no reabilitasaun eskola sira iha munisípiu covalima mak hanesan eskola bázika filiál (ebf) sira iha zumalai ho orsamentu $160,823,28, usecai $109,981.83, has-ain $69,614.12, soidiga $101,608.76, holbolu $72,561.80, maucola $65,448.21, salasa $110.004.78, pre-eskolar akar laran $102,402.01.
eskola bázika filiál (ebf) laen-tolu $128,627.66, eskola sekundáriu jerál suai $103,904.22, eskola bázika filiál (ebf) traducama $115,378.76, eskola bázika filiál (ebf) ai-toos $109,418.63, eskola bázika filiál (ebf) macocon $75,543.07, eskola tékniku vokasionál fohorem $112,263.37, eskola bázika filiál (ebf) fatumea $174,877.75 no pré-eskolár busacucun $112,750.45.
antes ne’e, iha loron 07 fulan-outubru 2021, vise-ministru edukasaun asina kontratu ho grupu komunitária 15 ne’ebé atu reabilita no konstrui eskola 15 mai hosi oje 2021 ne’ebé prevee iha transferénsia públika, grande projetu mai hosi rubrika fundu infrestrutura nian no konstrui eskola kafe haat (4).
ministra saúde, odete maria freitas belo, enkoraja estudante sira iha covalima atu simu vasina pfizer doze dahuluk atu prevene an hosi moras covid-19. 

“ha’u enkoraja estudante sira atu simu vasina. ha’u husu ba alin sira labele tauk atu simu vasina ne’ebè mak iha tanba vasina sira organizasaun saúde mundial kontrola ona. labele fiar informasaun vasina liu prazu ona maibé ita asegura nia kualidade ne’ebè di’ak. ami-nia prezensa iha ne’e atu fó vasina pfizer ba ita-boot sira hodi prevene moras covid-19,” ministra saúde, odete maria freitas belo, hateten ba estudante sira iha ensinu báziku sentrál (ebc, siglaportugés) suai loro, sesta ne’e. 
governu lori vasina mai la’ós atu fó moras ba estudante sira maibé ho objetivu ida atu iestudante sira-nia moras bele di’ak no imunidade forte hodi hasoru covid-19 no estudante sira ramata eskola sekundária tenke iha kartaun vasina ne’e sai hanesan rekezitu ida.
tanba ne’e, governu tenke fasilita sidadaun simu vasina foin hetan kartaun, nune’e moras labele da’et ba estudante sira no sira tenke kontribui tanba la’ós iha timor-leste de’it maibé ida-ne’e problema mundiál. 
diretór ensinu báziku sentrál suai loro, francisco gonçalves babo hateten, estudante iha ebc suai loro ohin na’in-100-resin mak sei simu vasina pfizer dose dahuluk.
“tuir dadus ne’ebè ami fó estudante 236 atu simu vasina maibe ohin estudante na’in-100-resin mak simu vasina pfizer ba doze dahuluk. estudante sira seluk a mai tanba sira ezame hotu ona entaun estudante sira la tama eskola,” nia dehan. 
estudante sira-ne’ebé simu vasina ne’e hosi estudante kintu ano to’o nuno ano na’in-100-resin mak kotribui hodi simu vasina.
aleinde ne’e. nia informa, profesór na’in-34 mós simu vasina ba doze datoluk ni’an.
enkuantu, durante ministra saúde nia prezensa iha covalima hodi hala’o vizita ba eskola sira hanesan ebc suai loro, eskola tékniku vokasionál akar laran no prizaun covalima hodi vasina ba estudante no prizioneiru sira.
antes ne’e, governu fó vasina ba sidadaun idade adultu sira maibé ho prosesu ne’ebè iha bele fó mós vasina ba labarik idade 12-17, tanba ho razaun virus corona ne’e mós da’et ba labarik sira.
nia informa, iha tipu vasina oioin maibé timor-leste uza tipu vasina astrazeneca, sinovac no pfizer ne’e la’ós governu mak sosa maibé apoiu hosi naaun xina, austrália no nasaun seluk tán.
komisaun antí-korrupsaun (cac, sigla portugés), kinta ne’e, halo diseminasaun rejime deklarasaun bens no interese ho baze lei medida prevensaun no kombate korrupsaun, ne’ebé antes ne’e lansa iha loron 22 fevereiru 2022 liuhosi plataforma online no tama ona iha aplikasaun.
ba kestaun ne’e, diretór inspesaun no monitorizasaun cac, antoninho alves da cruz, deklara iha funsionáriu asume kargu xefia hamutuk na’in-300 resin maka la prienxe deklarasaun rikusoin.
“dadus ne’ebé iha hatudu katak iha funsionáriu asume kargu xefia na’in-300 liu mak halo aprezentasaun tarde no falta oras, daudaun ita halo hela adverténsia no dedika hodi justifika hela buat balun, prosesu sira ne’e ita halo bazeia ba lei, maibé bainhira iha prosesu justifikasaun ne’e maka sira la kumpre mak sei iha medida hodi ko’a sira-nia saláriu,” diretór inspesaun no monitorizasaun cac, informa, hafoin disemina lei ba entidade relevante ministériu edukasaun juventude no desportu (mejd), iha salaun ian martin infordepe, balide, kinta ne’e.
 kargu xefia iha instituisaun estadu na’in-365 deklara ona rikusoin
tanba ne’e, cac husu ba kargu xefia no funsionáriu sira atu prienxe deklarasaun rikusoin bazeia ba lei haruka, tanba sé de’it maka sujeita tenke presta deklarasaun.
tuir lei katak, funsionáriu sira ne’ebé asume kargu xefia maka la aprezenta ninia rikusoin liu prazu ne’ebé termina, maka sei ko’a ninia saláriu 25% hosi saláriu fulan, tanba cac notifika ona karta ba instituisaun no ministériu sira inklui mejd notifika iha loron 12 maiu 2022.
tuir dadus ne’ebé cac rekolla hosi mejd, iha ema na’in-80 resin maka aprezenta ona deklarasaun, balun sei dezativa hela sistema, nune’e cac husu atu sira bele ativa.
“maibé la buat ida, tanba ida-ne’e foin maka orientasaun atu hahú prienxe sistema sira no cac presiza akompaña rezultadu sira tanba dateline ba kargu xefia sira iha mejd ne’e to’o loron-30, ne’ebé prazu ba kargu xefia sira iha mejd sei ramata iha loron 11 juñu 2022,” nia akresenta.
cac envia ona sistema ba diresaun ida-idak liuhosi email ba instituisaun 102 aroladu iha timór, ne’ebé agora sujeita baa deklarante aroladu hamutuk 5.089, enkuantu iha ona instituisaun 57 maka hahú presta ona deklarasaun inklui mejd rasik.
portantu, deklarante ne’ebé maka presta ona formuláriu deklarasaun rikusoin hamutuk na’in-2.000 resin.
“ho nune’e, ami prontu ajuda kargu xefia sira prienxe rikusoin liuhosi sistema online, saida maka sira sei prienxe ligadu ho lei no lei mak sei hateten rikusoin saida maka sei prienxe iha deklarasaun ne’ebé hatuur ona iha plataforma online,” diretór informa.
iha biban hanesan, diretór jerál administrasaun finansa mejd, antoninho pires, nota katak prosesu diseminasaun ne’ebé cac halo ne’e di’ak tanba bele ajuda funsionáriu asume kargu xefia bele prienxe formuláriu deklarasaun rikusoin ho di’ak hodi bele ajuda sira hasees-an hosi buat ne’ebé la espera.
funsionáriu mejd ne’ebé asume kargu xefia konta hosi estrutura ministériu iha na’in-30 resin, hosi departamentu iha na’in-70 resin, hafoin tama tan ba diretór munisipál iha na’in-2.000 resin, inklui profesór sira ne’ebé asume kargu xefia hanesan diretór adjuntu no gabinete apoiu tékniku (gat), tanba kada eskola iha kargu xefia tolu.
“funsionáriu ministériu edukasaun juventude no desportu ne’ebé prienxe ona deklarasaun rikusoin atinje ona 60% no sei falta 40% mak seidauk prienxe formuláriu deklarasaun rikusoin. tanba ne’e, ba sira ne’ebé asume kargu xefia hahú hosi dirijente kada eskola to’o estrutura ministériu iha obrigasaun prienxe formuláriu deklarasaun rikusoin ida-idak iha cac,” diretór jerál administrasaun finansa mejd tenik.
hafoin lei medida prevensaun no kombate korrupsaun (mpcc, sigla portugés) ho artigu hamutuk 117, tama ein vigór no kompleta ona loron 180, iha loron 22 fevereiru 2021, maka ekipa hosi cac hahú halo diseminasaun ba ajente públiku, liuliu kargu xefia sira.
lei mpcc iha artigu 29 to’o 30 fó obrigatóriu ba iha ajente públiku sira ne’ebé kaer hela kargu polítiku no kargu xefia iha funsaun públika iha instituisaun estadu, diretór nasionál to’o xefe departamentu iha obrigasaun aprezenta deklarasaun bens no interese.
nune’e mós, funsionáriu sira ne’ebé la’ós okupa kargu xefia, maibé pertense ba área sira konsidera altu risku ba korrupsaun hanesan funsionáriu iha área serbisu impostu, aprovizionamentu ba kontratu públiku, jestaun rai no inspesaun tenke halo deklarasaun.
ministériu ensinu superiór siénsia no kultura (messk) no fundu dezenvolvimentu kapitál umanu (fdch, sigla portugés) prosesa hela bolsa estudu ba dosente 56 hosi instituisaun superiór privadu no públiku hamutuk 16 atu kontinua estudu iha nível mestradu no doutoramentu iha komunidade país lian portugés (cplp, sigla portugés).
“ha’u husu universidade sira, liuliu dosente na’in-56 ne’ebé atu kontinua estudu iha cplp, atu kalma tanba ita hala’o daudaun prosesu,” ministru ensinu superior siénsia no kultura, longuinhos dos santos, hateten iha ámbitu ‘meet the press’ ne’ebé realiza iha salaun enkontru prezidénsia konsellu ministru (pcm, sigla portugés), iha palásiu governu, kuarta ne’e.
 dosente na’in-140 tuir teste ba bolsa estudu iha portugal
ministru garante semana ne’e nia laran bele finaliza ona, hafoin sei públika rezultadu bolsa estudu.
“ami-nia meta to’o tinan 2023 tenke atinje bolsa estudu 110 ba dosente timor-oan sira iha instituisaun superiór privadu no públiku,” nia akresenta.
tanba ne’e, messk nia planu sei kontinua loke tan aplikasaun bolsa estudu ba dosente na’in-54, atu nune’e bele kompleta 110.
antes ne’e, realiza ona entrevista ho dosente 56 ba faze dahuluk, nune’e ministru espera ekipa responsável hosi ministériu sei aselera prosesu sira, nune’e tempu besik bele iha ona rezultadu ba dosente sira ne’ebé atu kontinua estudu.
diretór eskola bázika sentrál (ebc, sigla portugés) ladi, pedro amarál informa, iha segunda ne’e, estudante ebc ladi hamutuk 921 partisipa ezame trimestre dahuluk iha tinan letivu 2022.

“estudante ebc ladi hamutuk 921 mak partisipa ezame trimestre dahuluk. hosi númeru ne’e mane 460 no feto 461, ho profesór 42 ne’ebé kompostu hosi mane 29 no feto 13,” pedro amaral hateten ba agência tatoli, tersa ne’e.
maske nune’e, diretór ne’e hateten bazea ba kalendáriu hosi ministériu edukasaun juventude no despotu estudante hala’o ezame trimestre dahuluk iha loron 18 fulan-abríl maibé estudante sira hala’o fali ezame iha loron 25 fulan-abril ne’e no sei ramata iha loron 30 abríl, tanba monu kedas iha eleisaun prezidensiál ne’ebé realiza iha 19 abríl 2022.
tuir loloos, hafoin finaliza ezame trimestre dahuluk sei iha prosesu prenxe kaderneta no estudante sira sei feriadu semana ida, maibé ida-ne’e impede hosi eleisaun prezidesiál segunda volta.
“ami adi’a, nune’e semana oin sei halo korresaun no prenxe kaderneta ba estudante sira, nune’e laiha orientasuan atu feriadu ida-ne’e hanesan mekanizmu hosi diretór hodi halo jestaun ba tempu, nune’e iha loron 09 fulan-maiu ne’e, ami inisia prosesu aprendizajen ba ezame trimestre daruak. tuir loloos iha loron 01-06 fulan-maiu, ami feriadu,” nia dehan.
diretór servisu edukasaun covalima rui suni seran, rekuñese estudante hala’o ezame trimestre dahuluk la tuir kalendáriu hosi ministériu edukasuan juventude no desportu tanba realiza eleisaun prezidensiál segunda volta
“ita adia hala’o ezame trimestre dahuluk ba estudante sira-ne’ebé fó sai liuhosi sirkulár ministériu edukasaun juventude no desportu (mejd), tanba realiza eleisaun prezidensiál ba segunda volta,” nia klarifika.
tuir dadus hosi servisu edukasaun covalima, eskola iha covalima mak hanesan, eskola bázika central 23 kompostu hosi eskola públiku 20, eskola katólika tolu (3) ho nia filiál 85, ensinu sekundáriu jerál haat (4) no eskola tékniku vokasionál lima.
parlamentu nasionál aprova proposta ida hosi bankada opozisaun partidu demokrátiku (pd) ho nia medida tolu iha área agrikultura hodi tau ka prevee tan iha proposta-lei grande opsaun planu (gop) 2023.

 pn aprova proposta-lei grande opsaun planu 2023 iha jeneralidade
proposta ne’e aprezenta hosi deputadu pd, mariano assanami sabino, ho proposta númeru 2 hodi adita tan iha proposta lei-gop ho nia artigu 3 kona-ba grande opsaun planu 2023 númeru 3.
“nune’e proposta númeru 2 pasa,” prezidente parlamentu nasionál, aniceto longuinhos guterres lopes, fó sai iha reuniaun plenária extraordináriu iha ámbitu diskusaun ba proposta lei gop ba loron daruak iha pn, sesta ne’e.
iha proposta hosi mariani assanami sabino ne’e ho alterasaun medida aditada hanesan medida ho númeru 1.1.13 mak expande área planta hare ba aumenta produsaun foos.
medida númeru 1.1.14 akizasaun tratór ba apoiu extensaun área kultiva foos no ikus liu mak medida númeru 1.1.15 akizisaun no ekipamentu pezadu ba asegura ba funsionamentu irrigasaun.
ho justifikasaun sumáriu krize mundiál nu’udar lisaun imporante ho nesesidade ba auto-sufisiénsia ai-han hodi atende nesesidade doméstika, purtantu, nesesáriu akizisaun tratór ba expande área kultura foos no ekipamentu pezadu ba garante funsionamentu irrigasaun.
rezultadu votasaun ba proposta númeru 2 ho nia medida tolu ne’e mak hanesan medida númeru 1.1.13 ho votu a-favór 61 kontra 1, abstensaun 0, no medida númeru 1.1.14 afavór 57 kontra 3, abstensaun no medida númeru 1.1.15 a-favór 38, kontra 20, abstensaun 4.
deputadu assanami hateten, proposta ne’e hakarak fó prioridade ba agrikultór sira tenke moderniza, hodi apoiu tratór no materiál kultivasaun atu dezenvolve makaas liután inklui iha parte pekuária, peska. tanba ne’e proposta refere tau orienta governu liuhosi map atu sosa tratór ne’ebé sei tau iha planu oje 2023 no governu mak sei define ba nia programa.
nune’e, deputadu hosi bankada opozisaun ne’e apresia no agradese ba deputadu sira hotu ne’ebé  a-favór ba proposta refere. tanba, tuir nia, partidu sira presiza iha konsensu hamutuk ba gop ne’e halo diskusaun atu haree saida mak prioridade ida sustentavél.
deputadu khunto no atuál vise prezidente parlamentu nasionál, luis roberto, heteten proposta ne’e importante tebes tanba setór agrikultura mak sei hadi’a ekonomia  nune’e presiza aloka orsamentu boot.
nia   prefere, presiza sosa tratór foun tanba barak ne’ebé anteriór kondisaun ladi’ak no manutensaun gastu orsamentu boot liu fali atu sosa foun.
deputadu fretilin, david dias ‘mandati’, hato’o presiza duni akizisaun tratór foun duké manutensaun ba tratór anteriór nia kustu sei bootliu ho ida-ne’e espera saida mak primeiru-ministru pronunsia ona hein katak governu bele diskute didi’ak hodi haree.
primeiru-ministru (pm), taur matan ruak, fó komentáriu ba pontu rua de’it akizisaun tratór ho akizasaun ekipamentu pezadu.
“foin dadauk iha primeiru reuniaun interministeriál ami deside katak envez agrikultura mós sosa tratór na verdade aplika de’it entaun ministéiru agrikultura no peska (map) sei asina akordu ho obra públika uza ekipamentu pezadu ba ida-ne’e, tanba se lae ita duplika agrikultura iha tratór hodi uza hamutuk de’it,” taur hateten.
taur hateten, akizisaun tratór mak bele sosa tratór kiik maibé tratór boot ita hadi’a lai tanba timor-leste iha tratór boot bara-barak iha ne’e.
ministériu agrikultura no peska (map), pedro dos reis, agradese ba deputadu proponente hato’o ona proposta ka medida hodi tau iha grande opsaun planu 2023 iha ministériu nian.
“tan ne’e medida sira hato’o mai ami sei halo diskusaun didi’ak hodi prepara planu ba 2023 nian. ba fali iha hanesan atu halo expansaun plantasaun hare ita iha tratór lubuk ida-ne’ebé mak iha terrenu nia kondisaun grave no kustu manutensaun boot. ohin, primeiru-ministru pronunsia ona, ita sei hola tratór kiik entaun sei ajusta tékniku ba planu orsamentu 2023 nian no diskusaun sei la’o ami sei haree asuntu sira-ne’e, ein prinsípiu ami simu,” nia hateten.
 governu liuhosi ministru asuntu parlamentár no komunikasaun sosiál (mapkoms), francisco martins da costa pereira jerónimo, apela ba timoroan hotu atu presiza buka hatene didi’ak ajénsia fasilitadór molok ba servisu iha rai-li’ur nune’e ikus mai labele hasoru problema oioin.

 mnek koopera ho interpol salva traballadora timoroan na’in-hitu “terus” iha dubai
nia husu ba komunidade no timoroan sira labele ansi lai sai ba rai-li’ur hodi lihosi de’it ajénsia ne’ebé mak ema seidauk hatene klaru katak timoroan sira-ne’e atu hetan servisu ka lae.
“ba sidadaun hotu-hotu, ita joven sira, se hakarak ba servisu iha rai-li’ur governu la bandu ka la impede maibé kuidadu hatene didi’ak lai iha ne’eba sé mak atu garantia servisu ne’e. ita labele halai tuir de’it, ita haree ita-nia maluk sira barak ba ona ita mós hakarak ba. agora ita obriga família tenke presiza osan lubuk ida-ne’ebé gasta tiha, sosa tiha billete, buat hotu to’o iha ne’eba saida mak akontese tan,” governante ne’e apela hodi hatán ba preokupasaun deputadu sira-nian kona-ba traballadór timoroan feto na’in-hitu (7) ne’ebé daudaun ne’e terus no hela iha dubai, uni emeradu arabé (uea), iha plenária parlamentu nasionál, segunda ne’e.
tanba ne’e, governu husu sidadaun hotu tenke hatene no kuidadu liu-liu joven sira no sé de’it mak hakarak ba rai-li’ur atu halo servisu tenke hatene loos lai, sé mak responsabiliza ba sira iha fatin ne’eba.
governante ne’e hateten, kona-na hanoin atu ba inglaterra ho irlandia ne’e ninia regra klaru no ema hotu hatene ona maibé ba servisu iha portugál ka rai-li’ur seluk hodi uza de’it pasaporte timor-leste ne’e tenke tetu didi’ak.
“maibé kona-ba portugál ho de’it pasaporte timor-leste hakarak ba servisu iha ne’eba la’ós labele, bele maibé presiza hatene loloos sé-sé mak responsabiliza iha ne’eba, nune’e too iha fatin destinadu ne’e bele hetan servisu,” nia hateten.
tuir nia, ajénsia sira ne’ebé agora ministéiru liuhosi governu halo kontaktu ho sira-ne’ebé mak haruka joven sira balun mai presta deklarasaun esplika prosesu hotu maibé balun mós seidauk mai.
tanba ne’e. governu la fó sala ema ida maibé husu de’it atu hatene kuidadu no atensaun di’ak liu atu sai ba ne’e hatene responsabilidade sé mak iha ne’eba atu fó servisu, ida-ne’e mak importante.
liga ba traballadór timoroan feto na’in-hitu ne’ebé terus hela iha dubai, governu nafatin halo kontaktu ho embaiada hotu-hotu atu haree kestaun ne’e, no timor-leste nia embaixada iha portugál halo hela levantamentu dadus buka tuir sira ne’e ba ne’ebé karik hodi akompaña.
“relasiona ho joven sira ba rai-li’ur, hanoin iha ona semana liu ba ami halo ona esplikasaun katak sira-ne’ebé oras ne’e iha portugál li hosi ministéiru negósiu estranjeiru no kooperasaun (mnek) informa ona ba iha embaixada halo ona servisu hodi buka tuir timor-oan sira-ne’ebé ba buka servisu maibé ba la hetan servisu, oras ne’e preokupadu iha no embaixadór sira kontinua fó atensaun nafatin ba sira,” nia dehan.
 bankada fretilin-khunto-pd husu governu fó asisténsia ba traballadór na’in-hitu iha dubai
ministru prezidénsia konsellu ministru, fidélis manuel leite magalhães, sesta ne’e, hasoru malu ho ministra prezidénsia konsellu ministru no asuntu parlamentár, filomena mendes gonçalves, hosi cabo verde iha palásiu governu, dili.

“ha’u iha previléjiu pesoál hasoru malu ho exelénsia ministra prezidénsia konsellu ministru asuntu parlamentár hosi ita nia país irmãs cabo verde ne’ebé vizita timor-leste iha ámbitu selebrasaun tinan 20 restaurasaun independénsia,” fidélis manuel leite magalhães hateten liuhosi nota komunikadu ne’ebé agência tatoli asesu, sábadu ne’e.
nia dehan, hosi vizita ne’e filomena mendes gonçalves nu’udar reprezentasaun cabo verdianu nian no nia ministra funsiona hanesan ema hotu hatene oinsá tenke iha papél ne’ebé mak importante, fundamentál ba funsionamentu atividade normativa governu atuál, governu cabo verdianu nian.
nune’e mós, inklui área oioin ne’ebé iha posibilidade atu esplora, posibilidade kooperasaun ne’ebé di’ak liután iha futuru iha área modernizasaun adminitrativa, reforma estadu, no aleinde ida-ne’e mós iha melloramentu prosesu lisensiamentu sira no prosesu melloramentu kualidade instituisionál nian.
“entaun hafoin ha’u ko’alia ho exelénsia ministra, konkorda katak sei simu konvite hosi senhora ministra atu bele iha posilidade iha tempu badak bele ba, iha previléjiu ida ba vizita cabo verde hodi haree ho matan rasik, kondisaun cabo verde, nomós haree rasik iha cabo verdo kona-ba esforsu hotu ne’ebé mak sira halo ona,” nia dehan.
ministra negósiu estranjeiru no kooperasaun (mnek), adaljiza albertina xavier reis magno, akompaña hosi embaixadór na’in-28 ne’ebé rezidente iha embaixada timor-leste nian iha ra-li’ur, tersa ne’e, hala’o sorumutu ho prezidente repúblika, josé ramos horta.

govenante ne’e hateten, hosi reuniaun ne’e prezidente repúblika, josé ramos horta, husu ba embaixadór sira atu atrai investidór sira atu tulun governu iha rekuperasaun no diversifikasaun ekonómika.
“ami ko’alia kona-ba tópiku prinsipál hosi reuniaun koordenasaun ne’e prezidente repúblika husu embaixadór sira hala’o nia papel hodi atrai no lori investidór sira no mós ajuda governu iha rekoperasaun ekonómika no diversifikasaun ekonómika,” adaljiza magno hateten ba jornalista sira hafoin ramata enkontru ho xefe estadu, josé ramos horta, iha palásiu prezidensiál nicolau lobato, bairru pite.
xefe estadu fahe esperiénsia ba diplomata sira oinsá papel embaixadór nian atu halo hodi hamorin nasaun iha mundu no oinsá dada investór atu investe iha rai-laran.
durante sorumutu embaixadór sira atualiza rezultadu servisu ba prezidente repúblika no mós simu orientasaun polítika externa hosi xefe estadu.
governante ne’e hateten, diplomata timor-oan na’in-28 ne’e iha ona timor-leste atu partisipa  reuniaun koordenasaun ho mnek no entre embaixadór sira.
xefe bankada cnrt, duarte nunes, hateten bankada cnrt hein hela karta hosi prezidente repúblika, josé ramos horta, hodi hato’o paresér ruma hosi bankada nian kona-ba pedidu atu husu fiskalizasaun abstratu ba orsamentu retifikativu (or). 

notísia rlevante: pr seidauk submete pedidu fiskalizasaun abstratu or ba tribunál rekursu
duarte nunes hato’o lia hirak ne’e ligadu ho deklarasaun xefe estadu nian foin lalais katak seidauk haruka pedidu ba tribunál hodi haree konstituisionalidade or tanba sei konsulta ho parlamentu nasionál liu-liu bankada cnrt.
“ami bankada cnrt iha parlamentu  seidauk simu karta ruma hosi prezidente repúblika hodi fó paresér ruma hanesan prezidente foin ko’alia iha horibainrua liubá, maibé ami rejista  hela hosi dadus orsamentu retifikativu ne’ebé foin aprova karik presiza dadus ruma, ami sei fornese dadus ruma,” nia hateten ba agência tatoli iha parlamentu nasionál, segunda ne’e
dadus ne’ebé sei aprezenta mak ko’alia iha plenária ne’ebé cnrt kontexta, haree or ne’e atu kumpre de’it  kompromisu hosi parte ezekutivu iha kampaña liubá ne’ebé laiha nesesidade.
deputada cnrt, carmelita moniz, hateten or  ne’e la tuir ona regra no enkuadramentu  lei orsamentu jerál nian.
tanba governu foti liu rendimentu sustentavel estimadu (rse) no konstituisaun  artigu 145 ko’alia kona-ba  efisiensia no efikasia  uza osan estadu.
“agora ita iha oje ne’e billiaun $2,1 foin gasta de’it 24%.agora  governu  husu tan  billiaun $1,2,   ita daudaun ne’e iha  biliaun  $3,3  no  se ita foti bebe’ik  hanesan  ne’e no ita seidauk tama  explora   greater  sunrise   to’o 2030, fundu mina-rai tauk bele mohu,” nia kestiona.
  pm taur: pr horta husu fiskalizasaun abstrata or la implika ezekusaun
vise prezidente asembleia parlamentár portugál, edite estrela, kinta ne’e hala’o vizita kortejia no enkontru ho prezidente parlamentu nasionál, aniceto longuinhos guterrees lopes ne’ebé akompaña mós hosi vise prezidente nasionál na’in rua, angelina sarmento ho luis roberto.

“reuniaun ho vise prezidente hanesan vizita kortejia mai parlamentu nasionál hodi hato’o komprimentu no parabéns mensajen hosi prezidente asembleia parlamentár portuguesa nian labele marka prezensa aniversáriu restaurasaun indepedénsia timor-leste ba dala-xx, nune’e hato’o dezeju ba povu timor-leste,” vise pn, maria angelina sarmento, hateten ba agência tatoli, hafoin ramata enkontru iha parlamentu nasionál, kinta ne’e.
parlamentu portugál hato’o mós sei hametin liután parseira kooperasaun ho parlamentu tl ne’ebé durante ne’e iha ona.
“vise assembleia parlamentár potugál hato’o mezmu timor-leste ho portugál nia jeografikamente distásnia dook no kulturalmente diferente maibé buat ne’ebé unifika ita mak lingua portugeza, nune’e husu mantein parseria no amizade ne’ebé hametin ona liuhosi língua,” nia dehan.
durante ne’e, parte rua hala’o kooperasaun iha área oioin ne’ebé fó ona apoiu ba parlamentu nasionál (pn) timor-leste liu-liu iha área jurídiku, finansa públika, haruka funsionáriu tuir formasaun no apoiu asesoria iha área ne’ebé presiza.
tan ne’e, planu ba futuru atu kontinua lasu amizade koorpeasaun no extende tan iha área sira seluk sei define tempu tuir mai.
ministériu saúde relata, kazu detetadu pozitivu foun na’in-haat, rekuperadu laiha no kazu ativu 23.
“ohin kazu detetadu foun na’in-haat, rekuperadu  laiha no kazu ativu 23,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu,kinta ne’e. 
nune’e, hahú 21 marsu 2020 too 05  maiu 2022  iha kumulativu kazu konfirmadu 22.883 no óbitu 130.
hosi horisehik mai ohin, laboratóriu nasionál saúde halo teste pcr 164, kompostu vijilánsia sentinela rua,rastreiu ba kontaku laiha,rastreiu aleatóriu lima, viájen internasionál 157, follow up iha kuarentena laiha.
alende ne’e, totál teste pcr ne’ebé halo iha  04 maio 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 24 hanesan maubisse laiha,  maliana laiha, viqueque laiha, suai neen, baucau laiha, ermera laiha, raeoa laiha, hngv 24, lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 05 maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,6/100 mil abitante.
iha loron  05 maio  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha ka baixa ho covid-19 laiha.
covid-19: kazu detetadu pozitivu na’in-haat no ativu 19
ministériu finansa (mf) liuhosi diresaun jerál estatístika (dge, sigla portugés) fó mundansa índise presu konsumidór (ipk) abril 2022 nian sa’e ba +1,2%.
“kompara ba marsu 2022 sa’e mós +0,9%, mudansa presu grupu hotu +1,2% tanba hetan kontribuisaun hosi grupu hahán no bebida la’ós alkólika +1,2%s, transporte +5,2%, no alkól no tabaku +2,9%,” refere nota ne’ebé agência tatoli asesu, segunda ne’e.
kona-ba hatais no sepatu -0,5%, ekipamentu inklui manutensaun mobiláriu uma-laran hetan -0,3%, sai hanesan mudansa kontráriu ba inflasaun grupu hotu.
hahán no bebida la’ós alkólika sa’e +1,2% tamba hetan impaktu maioria hosi sub-grupu mina no bokur hetan +8,2%, foos +2,7%, susu-been, keiju no manu-tolun hetan +2%, no na’an +0,5%.
 ipk marsu sa’e ba 0,7%
nune’e, modo tahan -0,2%, ai-fuan -1,3%, masin-midar, marmelada, bani-been, cokolate no hahán midar hetan -0,3% sai hanesan mudansa kontráriu ba inflasaun grupu hahán no bebida la’ós alkólika.
mudansa persentajen ipk anuál sa’e ba +6,6% kompara entre abril 2022 ho abril 2021, tanba hetan kontribuisaun hosi grupu hahán no bebida la’ós alkólika +7,3%, transporte +12,8%, alkól no tabaku +21,7%, uma +1%, ekipamentu no manutensaun mobiliáriu uma-laran +1,4%.
ba rekreasaun no kultura +2%, saúde +1%, no edukasaun +2,4% ba anuál marsu 2022 no grupu hatais no sepatu -0,5% sai hanesan mudansa kontráriu ba inflasaun grupu hotu anuál abril 2022.
inflasaun tradeable sa’e ba +1,7% no non-tradeable tun ba -0,1% iha mensál kompara entre abril 2022 ho marsu 2022.
inflasaun tradeable sa’e ba +8,9% no non-tradeable sa’e ba +1,3% iha anuál kompara entre abril 2022 ho abril 2021.
primeiru-ministru (pm), taur mata ruak, husu ba traballadór timor-oan hamutuk na’in-214 atu kuidadu imajen nasaun iha nasaun viziñu austrália no hakribi hahalok ladi’ak.
“ha’u husu ba imi traballadór sira ne’ebé atu bá serbisu iha austrália, atu labele halo fali buat ne’ebé ladi’ak, hanesan polísia kaptura traballadór timor-oan balun iha aeroportu bainhira haruka fali droga mai ninia família iha timór, ne’e labele akontese ba ita-boot sira ne’ebé bá serbisu iha austrália,” pm taur hateten iha serimónia despedida traballadór timor-oan sira, iha salaun delta nova, tersa ne’e.
 empreza medfield planeia rekruta traballadór timor-oan 50 serbisu iha austrália
aleinde ne’e, xefe governu fó hanoin ba traballadór sira hodi labele halai ses hosi sistema no tenke kumpre regulamentu sira, tanba lei iha nasaun ida hanesan mós uma ida ne’ebé iha janela no odomatan.
“traballadór timor-oan sira ne’ebé sei bá serbisu iha austrália hanesan embaixadór ida, entaun ema ida tenke sai embaixadór ba nasaun ne’e liuhosi hahalok di’ak, bainhira serbisu iha ne’ebá, buat ne’ebé ladi’ak husik hela iha aeroportu bainhira sai ona aviaun lori buat ne’ebé di’ak ba austrália. tenke kria relasaun di’ak ho patraun sira, tanba iha fatin balun ne’ebé traballadór timor-oan sira serbisu ba, rona katak iha relasaun di’ak tebes ho patraun sira, ne’e hahalok di’ak,” xefe ezekutivu fó hanoin.
iha tinan 2021, traballadór timor-oan sira ne’ebé serbisu iha li’ur konstribui ona reseita ekonomia mai timór hamutuk millaun $121, hosi austrália kontribui ona millaun $33, enkuantu iha inglatera, irlándia no fatin balun mós kontribui ona, liuhosi haruka osan mai família hodi bele utiliza sosa buat balun iha timór.
“ita-boot sira hotu sei hamnasa bainhira rezultadu ne’ebé imi hetan iha rai-li’ur bele haruka mai família sira iha timór no sira sei kontente. ho nune’e, husu ba ita-boot sira atubele kontribui bainhira serbisu ona iha austrália, buka halo hahalok di’ak hodi bele haforsa,” nia enkoraja.
nune’e, liuhosi serimónia despedida ne’e nu’udar pasu ida atu loke dalan ba traballadór sira atu bele kontribui muda an, muda família no ajuda muda nasaun tanba hanesan oportunidade di’ak, maski susar tebes husik timor-oan hodi bá serbisu iha rai-li’ur, maibé governu sei esforsu nafatin halo buat hotu hodi kontinua ajuda nafatin timor-oan sira ne’ebé durante ne’e serbisu iha ne’ebá atu filafali mai bele integra iha sosiedade.
biban ne’e, pm husu ba família traballadór hodi utiliza osan ne’ebé traalladór sira manda ho di’ak.
iha biban hanesan, diretór nasionál empregu exteriór (dnee), filomeno soares, hateten traballadór timor-oan sira ne’ebé mak hetan oportunidade hodi bá serbisu iha austrália hahú hosi tinan 2012 to’o ohin loron hamutuk 6.000 resin, maibé agora daudaun iha tinan 2022 ne’e sekretaria estadu formasaun profisionál no empregu (sepfope) sei haruka tan traballadór hamutuk 3.000 resin atu ba tan iha tempu besik.
tuir planu no programa sepfope, hakarak atinje kada tinan haruka timor-oan sira bá austrália hosi 1.500 to’o 2.500.
“ita iha traballadór ne’ebé ohin asina ona kontratu ho governu hamutuk 214, kompostu hosi mane 122 no feto 92, ne’ebé sira sei dezloka tuir faze, oráriu dezlokasaun iha ona sira no sei arranka iha faze datoluk. traballadór sira sei serbisu barak liu iha ortikultura no ko’a na’an,” nia dehan.
daudaun ne’e iha programa rua maka loke oportunidade ba timor-oan sira atu ba serbisu iha austrália, maibé programa rua ne’e halo sai ida de’it ona maka programa pasific australia labour mobility, ne’ebé sei sai hanesan sombriña ida hodi tau-matan fali ba programa rua seluk ne’ebé iha.
programa foun ne’e loke ona oportunidade ba traballadór timor-oan sira hodi bele serbisu iha austrália hahú hosi fulan-sia to’o tinan-haat.
ho nune’e, traballadór ne’ebé mak sei dezloka iha tempu besik tuir faze ne’e, kompostu hosi grupu 11 mak hanesan connect group iha traballadór na’in-11, connect group iha na’in-sia, kuala farm 16, cutri fruit 14, hillwood berries tsl 10, hillwood shothart 10, hillwood berries 19, tasmania berries group i 24, tasmania berries group ii 68, labour solution 25, meet work iha na’in-sia.
 diresaun nasionál saúde públika liuliu departamentu vijilánsia epidemolojia  iha ministériu saúde, relata hahú fulan-janeiru too horisehik  pasiente dengue sa’e ba 4.640,  hosi númeru ne’e labarik na’in-53 mak mate ona.
“situasaun kazu dengue iha timor-leste hosi janeiru mai too horiseik hamutuk kazu 4.640 no kumulativu óbitu na’in 53,” refere nota ne’ebé agência tatoli asesu,kinta ne’e. 
maioria kazu ne’e deteta husi munisípiu dili ho totál 3.193,  baucau  296, manatuto 173, covalima 146, ermera ho kazu 118, manufahi 174,viqueque 75, ainaro 45, liquiça 116, aileu  87, bobonaro 56, lautem 155 no raeoa  na’in-neen.
munisípiu dili nafatin rejista kazu ne’ebe a’as ho totál kazu 3.193, kompostu hosi postu administrativu dom-aleixo iha 1.898, cristo-rei 493, vera-cruz 339 no nain-feto 396.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 545, klínika fatumeta 286, sentru saúde comoro 1.180, sentru saúde vera-cruz 230, sentru saúde formoza 574, sentru saúde becora 256, klínika madre eliza na’in-ida, sentru saúde atauro  11, sentru saúde metinaro 46, klínika bairru-pité 59, klínika motael na’in-rua no klínika moris foun na’in-ida.
apela ba populasaun 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   pasiente dengue sa’e ba 4.599 no óbitu 52
kandidatu prezidente repúblika ba períodu 2022-2027, ho númeru sorteiu 2, francisco guterres lú olo, sábadu ne’e hala’o kampãna abertura dahuluk ba eleisaun prezidensiál segunda volta ho tipu komísiu iha kampu futebol gleno, munisípiu ermera.

lú olo hateten, iha nia kompromisu polítiku katak bainhira eleitu sai prezidente repúblika sei kumpre de’it knar tuir konstituisaun no iha konstituisaun fó dalan prezidente repúblika atu halo koordenasaun instituisional ho órgaun soberania seluk hanesan governu, parlamentu nasionál no tribunál hodi implementa programa ba povu nia moris di’ak.
“interdependensia no koordenasaun nune’e prezidente repúblika iha influénsia majistratura hamutuk ho governu hodi hatene programa área edukasaun, saúde, agrikultura no seluk tan bele implementa ba povu nia moris di’ak,” nia hateten perante ba militante atu ba rihun.
tanba ne’e, nia dehan, bainhira proposta orsamentu jerál estadu kada tinan hetan ona aprovasaun hosi parlamentu nasionál haruka ba xefe estadu sei estuda hodi haree alokasaun ba iha programa sira mak sei promulga.
bainhira hala’o vizita no halo diálogu aberta no rona komunidade nia preokupasaun kona-ba  estrada, bee-moos.infraestrutura no seluk tan sei ko’alia ho governu hodi tau atensaun.
apoiante kandidatu pr lu olo iha gleno-ermera. anito santos.
nia hateten, lei inan ko’alia kona-ba órgaun podér estadu nian fundamentál define iha relasaun ho órgaun soberania seluk entre xefe estadu ho ezekutivu, tanba xefe estadu nomeia primeiru ministru (pm), maibé pm mai hosi partidu indijitadu hosi eleisaun parlamentár tanba ne’e nia parte sei ko’alia ho ezekutivu hodi implementa programa sira ba povu nia moris di’ak.
“prezidente repúblika iha kompeténsia ida mós ho governu hanesan iha enkontru semenál ho primeiru-ministru hodi fó nafatin ba xefe estadu kona-ba polítika ne’ebé governu implementa hodi hadi’a povu nia moris liuhosi área edukasaun, saúde, agrikultura no seluk tan. nune’e prezidente repúblika nia relasionamentu ho ezekutivu mak ida ne’e nune’e bele trata hamutuk,” nia hateten.
relasaun instituisionál haree dekretu-lei ruma ne’ebé governu submete bainhira simu sei avalia no estuda serve duni ba interese povu nian mak sei promulga.
nia hatutan, hanesan forma organizaun podér polítiku no ezersisiu podér polítiku nian sei limita de’it ba própria kompeténsia nune’e sei garante funsionamentu instituisaun demokrátika.
“aspeitu organizasaun podér polítiku no exersisiu podér polítiku rua ne’e lao hamutuk iha forma organizasaun estadu nian,” nia hateten.
nune’e, prezidente repúblika iha kompeténsia bainhira hanesan órgaun soberania uza kompeténsia ne’ebé tenke moris hamutuk halo interdepedénsia ba malu ho órgaun seluk hanesan governu.
relasaun institusional ho parlamentu nasionál lei sira-ne’ebé submete sei ba to’o iha prezidente repúblika sei estuda ho didi’ak hafoin promulga.
atuál prezidente repúblika ne’e hateten prosesu eleisaun primeiru seidauk hotu no agora hakat ba segundu volta ho ida-ne’e husu ba apoiante no povu  vota nia kandidatu tanba liuhosi lejitimidade povu nian mak hili hodi realiza kompromisu sira.
lú olo sente orgullu iha segundu volta hetan mós apoiu hamutuk ho prezidente plp,
sekretáriu jerál fretilin, mari alkatiri, konselleiru partidu khunto, josé naimori bukar no partidu sira seluk.
sekretáriu jerál partidu fretilin, mari alkatiri, hateten ho programa sira-ne’ebé kandidatu hato’o ida-ne’e mak ba povu nia moris di’ak nune’e husu apoiante no povu tomak atu vota ba lú olo iha eleisaun segundu volta iha 19 abríl ne’ebé mai.
prezidente partidu libertasaun populár, taur matan ruak, hateten governu ida-ne’ebé partidu tolu sustenta hanesan fretilin, plp, khunto no nia parte hanesan primeiru-ministru iha programa no planu balun halo ona no barak seidauk, tanba ne’e dahuluk atu halo mak tenke garante tinan lima oin mai estabilidade polítika no governativa tenke metin hodi servi povu.
“tanba ne’e ita la’ós ukun de’it agora maibé 2023 ba oin tanba partidu tolu ne’e sei la soe malu no seluk sei mai tan reforsa garante estabilidade polítika no governativa ne’e kondisaun mesak atu bele hetan kbiit hala’o programa sira. nune’e presiza imi-nia apoiu kandidatu ida ajuda ho ha’u ida mai la’ós atu mai sobu ho ida-ne’e husu atu vota ba kandidatu númeru 2, lú olo,” taur hateten.
enkuantu, iha kampaña ne’e partisipa hosi sekretáriu jerál partidu fretilin, mari alkatiri, prezidente plp, taur matan ruak, konselleiru másimu partidu khunto, josé naimori bukar,
no hetan partisipasaun másimu hosi militante partidu fretilin, partidu libertasaun populár (plp), partidu kmanek haburas unidade nasionál timoroan (khunto), partidu os verdes no seluk tan.
kampaña ne’e mós hetan superviziona hosi komisaun nasionál eleisaun (cne, siglá portugés), observadór internasionál no mós hetan seguransa másimu hosi komandu polísia nasionál timor-leste (pntl), munisípiu ermera ne’ebé hahú iha tuku 15h25 no ramata iha tuku 18h00 hodi kumpre kalendáriu kapaña hosi órgaun eleitorál.
tuir oráriu kandidatu pr, lú olo iha loron 03 abríl, sei kontinua hala’o nia kampaña ba loron daruak iha munisípiu covalima.
 koordenadór servisu internamentu klibur domin tibar, ezau da costa do rego hateten, hahú husi fulan janeiru  too  marsu 2022,  pasiente  tuberkuloze (tb) 33 mak halo ona tratamentu saude iha klinika klibur domin tibar.

“husi  janeiru too marsu 2022, pasiente tb ne’ebé mak halo tratamentu saude iha   33.  husi númeru ne’e mane  20 no feto 13.  sira na’in 33 ne’e agora dadaun  tama ona iha tratamentu faze kontinuasaun.  ita   hatene katak tratamentu ba tuberkoloze ne’e iha faze rua.  faze dahuluk  konsulta intensivu fulan rua no faze kontinuasaun konsulta fulan haat hodi  kompleta fulan neen,” koordenadór    ezau da costa   dehan ba jornalista sira iha klinika klibur domin tibar, ohin.
nia hateten, agora daudaun pasiente  balun  iha  faze tratamentu kontinuasaun  no barak  fila ona ba uma no  balun  ne’ebe halao tratamentu iha  fulan abril sei kontiua tan.
“agora daudaun pasiente sira ne’ebé kontinua tratamentu nafatin sei iha 30, kompostu mane 16 no feto 14. sira halo tratamentu kontinuasaun iha klinika ne’e  bainhira   remata faze intensivu  no sei  fila ba sira-nia uma.  depois  sira ba iha fasilidade saúde ne’ebé mak besik hodi  kontinua  kompleta sira-nia tratamentu ba fulan neen,” ezau da costa do rego informa.
nune’e nia informa, pasiente sira ne’ebé mak halo tratamentu iha ne’e maioria mai husi munisípiu 12 inklui raeoa.  pasiente  tb balun mos mai husi óspital nasional guido valadares (hngv).
“ekipa programa tb  mos tun ba  sentru saúde no   postu saúde sira ba halo promosaun  no screnning, kuandu iha pasiente balun  detekta  mak sei iha sintomas tb, sei haruka halo tratamentu saude iha klinika ne’e,” nia hatete.
nia esplika,  iha tinan 2021  pasiente tb ne’ebe rekuperadu  iha 1.000 resin. durante ne’e pesoál  saúde na’in sia mak fó tratamentu ba sira hanesan enfermeiru, no mediku  husi ministériu saúde,  hodi  tau atensaun ba   pasiente sira ne’e.  kona-ba aimoruk ba tb rasik ita la iha problema   tanba daudaun ne’e ita nia aimoruk sufisiente  ,” ezau   hateten.
vise ministru administrasaun estatál (mae), lino de jesus torrezão, informa iha reuniaun konsellu ministru kuarta (06/04) ne’e aprova sei prepara kamioneta 100 hodi transporta eleitór sira hosi dili ba sira ida-idak ninia munisípiu, hodi bele partisipa iha eleisaun segunda volta ne’ebé sei realiza iha 19 abríl 2022.

 folin mina sa’e, stae-cne buka solusaun eleitór dezloka-vota iha munisípiu
“horisehik konsellu ministru aprova ona katak iha 18 abríl 2022 ne’e feriadu, nune’e ita bele fasilita transporta hela ita-nia eleitór ba sira-nia moris fatin. kona-ba transporte ka kamioneta ne’e loos hotu ona no hein loron 18 abríl atu tula de’it eleitór ba sira-nia munisípiu,” governante ne’e hateten ba agência tatoli, iha nia knar fatin colmera, dili, kinta ne’e.
prosesu atu transporta eleitór sira-ne’e, nia dehan, eleitór sira hosi parte leste ba konsentra iha terminál becora, parte oeste konsentra iha tasi-tolu no parte rai-klaran nian konsentra iha merkadu taibesi.
kona-ba atu tula fila-fali eleitór sira iha ida-idak ninia munisípiu mai hikas dili, nia dehan, normalmente governu fasilita tula tiha bá maibé atu mai fali ne’e ema ida-idak mak aranja rasik transporte.
tuir nia, kamioneta 100 ne’ebé governu fasilita ne’e maihosi patrimóniu estadu no mós balun hetan apoiu hosi kampañia balun.
governu prepara kamioneta 100 ne’e hodi transporta eleitór ba ida-idak nia munisípiu, nune’e sira bele ezerse sira-nia direitu votu iha eleisaun prezidensiál 2022 ba segunda volta.
“planu, ohin, ami-na’in rua ministru administrasaun estatál, migule pereira de carvalho, katak prepara hela kamioneta 100 hanesan ne’e atu bele disponibiliza transporta eleitór ba jeográfika ema ida-idak ninia,” nia dehan.
objetivu disponibiliza transporte, nia dehan, atu aumenta taxa partisipasaun iha eleisaun presidensiál 2022 iha segunda volta nian, tanba ne’e governu esforsu kria kondisaun hodi aranja kamioneta hodi transporta eleitór ne’ebé mak la vota iha sentru votasaun paralelu ne’ebé governu estabelese iha dili.
meza plenária parlamentu nasionál, tersa ne’e, liuhosi reuniaun plenária baixa projeitu-lei ida no proposta-lei rua ba komisaun espesializada sira.

admisaun no baixa ba komisaun g ne’ebé trata asuntu edukasaun, kultura no sidadania ho komisaun a trata asuntu justisa no konstituisional ba projeitu lei númeru 41/v(4a)-kona-ba kódigu direitu autór.
anúnsiu admisaun no baixa ba komisaun a ba proposta lei númeru 37/v(4a)-kona-ba kódigu rejistu sivíl.
no komisaun f, trata asuntu saúde, seguransa sosiál no igualidade jéneru no komisaun a ba proposta lei númeru 39/v(4a)-segundu alterasaun lei sistema saúde.
“nune’e ita baixa projetu-lei no proposta-lei alterasaun hirak ne’e ba komisaun sira,” prezidente parlamentu nasionál, aniceto longuinhos guterres lopes, deklara iha sala plenária.
nune’e, komisaun sira sei halo relatóriu paresér durante loron 30 hodi aprezenta mai iha plenária ba diskusaun tuir mai.
kona-ba konteúdu projeitu lei no proposta alterasaun lei pn seidauk fó sai detallu tanba komisaun sei halo relatóriu paresér.
komisaun funsaun públika (kfp), kuarta ne’e, fó pose no halo asinatura termu aseitasaun ba profisionál senior administrasuan públika na’in-lima atu redús kontratu asesór internasionál.

pose ne’e bazeia ba desizaun husi komisaun funsaun públika númeru 9673/2022/pkfp no dekretu lei númeru 22/2017, 24 maiu kona-ba rejime profisionál senior iha administrasaun públika hodi hetan omologasaun finál.
biban ne’e, prezidente kfp, faustino cardoso, hateten rejime hirak ne’e nia karaktéristika  atu fó fatin ba eis titulár sira  hodi bele lokaliza  ba servisu apoiu  tékniku  tuir situasaun  kada  ministériu nian ho hanoin ida bele sai  asesór atu estadu bele diminui  tendénsia aproveita  asesór internasionál sira.
prezidente komisaun funsaun públika (kfp), faustino cardoso gomes. francisco sony
“objetivu husi dekretu lei ne’e mak hamosu instrumentu hodi atrai no retein kuadru profisionál ho kualifikadu di’ak ho esperensia as, liuliu ba sira ne’ebé mak ezerse ona kargu diresaun durante tinan barak,  maibé oituan de’it mak instituisaun aproveita,” prezidente kfp hateten iha diskursu pose iha edifisiu ms, caicoli-dili.
rejime ida ne’e ho intensaun atu akumula sira hodi kontinua kontribui no bele responde ba situasaun servisu iha administrasaun públika ho sira nia abilidade, koñesimentu, esperénsia sira ne’ebé mak iha  hodi hamenus dependensia ba asesór internasionál.
relasiona ho proposta husi liña ministeriál 13 ne’ebé mak iha, kfp hamutuk ho painel juri sira mai husi ministériu sira asegura prosesu implementasaun ba rekrutamentu profisionál seniór ba proposta husi área espesializada sira.
emposada profesional senór grau a area espesializada jestaun saúde no espesializasaun iha saúde reprodutiva, natalia de araújo. francisco sony
iha biban hanesan, emposada iha área profisionál sénior grau a eskalaun 1  área  espesializada jestaun saúde no espesializasaun iha saúde reprodutiva, maternu no infantil, natalia araújo , hateten área ida ne’e área espesifiku ida ne’ebé mak iha konesimentu   ne’ebé  mak aas.
“ha’u-nia esperensia ne’ebé mak durante iha ministériu saúde desde 2003 too 2012 nafatin servisu iha área saúde materno infantil no saúde reprodutiva hodi serbí inan no oan iha timor leste. tanba hanesan jerasaun kontinuador hosi ita-nia nasaun  no timor-oan ida idak iha dever  kontribui hodi dezenvolve nasaun atu sidadaun hotu morisa ho saudavél,” nia kompromete.
kfp fó sai konkursu ka vaga hamutuk 16 bazeia ba nesesidade liña ministeriál hanesan ministériu saúde vaga 1 ida iha área espesializada jestaun saúde no espesializasaun iha saúde reprodutiva, maternu no infantil, ministériu asuntu parlamentar no komunikasaun sosiál (mapcoms) vaga rua  iha área espesializada koordenasaun ba asuntu parlamentar no jestaun  administrasaun, rekursu umanu, planeamentu, institutu  apoiu ba dezenvolvimentu emprezariál (iade) vaga rua iha área espesializada formasaun no jestaun ba rekursu umanu no konsultor negosiu ministériu justisa iha vaga rua  ba área espesializada inspesaun, auditoria ka investigasaun no jestaun ba terra no propriedades.
 ministériu planeamentu no ordenamentu (mpo) vaga rua iha área espesializada jestaun aprovizionamentu no administrasaun, rekursu umanu no lojístika, ministériu agrikultura no peska iha vaga rua ba área espesializada jestaun estratéjiku polítika no dezenvolvimentu floresta komunitária no jestaun estratéjiku polítika no dezenvolvimentu peskas no agrikultura.
enkuantu ministériu negósiu estrangeiru no kooperasaun (mnek) iha vaga ida ba área espesializada iha jestaun rekursu umanu,  ministériu administrasaun estatál (mae) iha vaga ida ba área espesializada jestaun ba lixu, komisaun funsaun públika iha vaga ida  ba área espesializada dezenvolvimentu sistema informasaun.
ministériu koordenador asuntu ekonómiku iha vaga rua ba área espesializada makro ekonomia no instituisaun ekonómiku internasionál no integrasaun ekonomika no dezenvolvimentu  komérsiu omc no asean.
emposada espesializada jestaun lixu, claudina soares pinto. francisco sony
nune’e, kfp hamutuk ho ministériu sira fó posse ba emposadu na’in lima mak kfp omologa ona hanesan natália de araújo nu’udar profisional sénior grau a eskalaun 1 ba área  espesializada jestaun saúde no espesializasaun iha saúde reprodutiva, maternu no infantil.
ponciano da cruz leite nu’udar grau a eskalaun 1 ba área espesializada jestaun  administrasaun, rekursu umanu no planeamentu.
 lucas antónio da costa nu’udar profisionál seniór grau a eskalaun 1 ba área  espesializada inspesaun, auditoria ka investigasaun.
 venêncio moniz nu’udar profisional sénior grau a eskalaun 1 ba área espesializada jestaun administrasaun, rekursu umanu no lojístika.
 claudina soares pinto nu’udar grau a eskalaun 1 ba área  espesializada jestaun ba lixu.
prezidente tribunál rekursu, deolindo dos santos, informa to’o iha segunda daderr ne’e tribunál rekursu seidauk simu rezultadu provizóriu apuramentu nasionál hosi komisaun nasionál eleisaun (cne, siglá portugés) ba eleisaun prezidensiál 2022, nune’e kontinua hein no bainhira cne remete ona mak sei halo apresiasaun tuir prazu ne’ebé iha.

 cne finaliza elaborasaun akta rezultadu apuramentu nasionál
“provizóriu to’o iha segunda daeder ne’e seidauk simu rezultadu apuramentu hosi cne no seida’uk remete mai iha tribunál rekursu. nune’e, hein de’it bainhira remete ona mai mak sura hosi oras ne’e, prazu oras 72 ba tribunál atu apresia tenke fó sai ona no desizaun labele liu,” prezidente tribunál rekursu ne’e hateten ba jornalista sira iha palásiu pezidensiál nicolau lobato, bairru pite, dili, segunda ne’e.
tuir lei eleisaun prezidensiál atribui ba tribunál rekursu ne’ebé ezerse kompeténsia supremu tribunál justisa hodi apresia desizaun ne’e.
“nune’e fiar katak sira sei remete iha tempu badak no tribunál rekursu sei halo esforsu tomak hodi apresia desizaun ba konkorente iha eleisaun,” nia dehan.
prezidente tribunál rekursu ne’e, lakohi pronunsia uluk mateira hodi haree ba rezultadu provizóriu apuramentu cne ne’ebé hatudu kandidadu prezidente repúblika la hetan votu to’o porsentu 50+1, nune’e kona-ba eleisaun segunda volta ka lae tanba sei hein rezultadu hosi cne remete ba hafoin apresia mak bele proklama.
nune’e, bainhira cne remete ona mak tribunál rekursu karik posibilidade iha rekursu ba rezultadu provizóriu entaun treibunál rekursu apresia primeiru ba rekursu hotu mak apresia rezultadu finál.
“hosi rezultadu finál mak bele hatene katak posibilidade ba segundu ronde ka lae,” nia hateten.
orgaun eleitorál komisaun nasionál eleisaun (cne, sigla portugés) ro’o agora seidauk bele entrega rezultadu apuramentu nasionál tanba sura hosi tempu ba apuramentu nasionál to’o agora seidauk halo 24 oras. 
diretora ezekutivu fundasaun alola, maria imaculada guterres, informa tuir planu iha tinan ne’e fundasaun alola sei estabelese rede soru tais iha munisípiu baucau no viqueqeu.

 pm lansa rekuñesimentu “tais” sai patrimóniu kulturál mundiál
“tuir planu iha tinan ne’e, ami sei harii rede soru tais iha munisípiu rua hanesan baucau no viqueqeu,” maria imaculada guterres hateten ba agência tatoli, iha nia knar fatin, díli, tersa ne’e.
estabelesimentu rede soru tais ne’e hanesan projetu konsórsiu ida-ne’ebé fundasaun alola servisu hamutuk ho timor aid liuhosi apoiu un women.
“agora daudaun fundasaun alola hamutuk ho timor aid ami desde tinan kotuk hala’o hela projetu konsórsiu ida-ne’e atu estabelese rede soru tais iha munisípiun sira. ita konsege halo ona iha munisípiu haat (4) hanesan lospalos, covalima, oé-cusse no bobonaro. nune’e, espera ba tinan hirak mai ho apoiu nafatin hosi doadór sira, ami bele estabelese iha munisípiu sira hotu,” diretora alola ne’e dehan.
projetu konsórsiu ne’e, hanesan meiu ida atu bele haforsa ka hatutan feto soru-nain sira-nia lian iha nível nasionál, liu-liu kona-ba sira-nia direitu de autór, ba motif ne’ebé sira-na’in rasik iha, hanesan bei’ala sira iha kada munisípiu, oinsá bele asegura ida-ne’e.
tanba, nia dehan, se lae mak hanesan agora mosu tais printing no ema xina sira mós komesa na’ok timor-leste nia motif sira ba kopia no mai faan ho folin ne’ebé baratu tebes, ho laiha koñesimentu hosi tais na’in ka autór sira liu-liu inan-feton sira ne’ebé badaen ba soru tais ne’e.
aliende ne’e, objetivu harii rede soru tais iha munisípiu ne’e atu bele iha rede ne’ebé forte liu-liu n soru-na’in sira atu hatene motif ne’e orijinál sira-nian duni, no bainhira ema ruma viola ne’e sira iha direitu atu reklama no hato’o keixa, nune’e governu bele tau matan ba asuntu ne’e hodi rezolve.
maske nune’e, nia afirma, projetu konsórsiu ne’e fundasaun alola hamutuk ho timor aid bolu reprezentante munisípiu ne’ebé iha nível munisípiu, atu mai hamutuk hodi forma sai hanesan grupu ida.
“ida ne’e baibain ita servisu hamutuk ho autoridade lokál sira, atu bele rekuñese grupu soru na’in sira, atu mai hamutuk no forma sai grupu munisípiu hodi reprezenta sira-nia munisípiu. nune’e, motif hira iha munisípiu ne’e bele reprezenta ona iha grupu nia laran, atu ida-idak koñese ninia motif tais tuir identidade hosi munisípiu ida-idak ni’an. karik ema ruma na’ok sira-nia motif tais hosi munisípiu ne’e, sira mak iha direitu atu reklama,” nia dehan.
daudaun ne’e, membru rede soru tais iha munisipiu haat (4) ne’ebé eziste iha lospalos 47, oé-cusse 60, covalima 50 no bobonaro 50.
haafoin estabelese rede soru tais iha munisípiu hirak ne’e, fundasaun alola no timor aid sei fó mós formasaun ba partisipante sira, no máteria ne’ebé fó durante iha formasaun mak naturál dying, sura kabas, tetu kabas no soru tais. nomós kona-ba líderansa no violénsia bazea ba jéneru.
nune’e, iha formasaun ne’e partisipante sira interese tebes, tanba iha momentu esplikasaun katak la’ós haree hosi tais nia kuantidade maibé haree hosi nia kualidade mak importante.
“ezemplu, ema sosa-na-in haree liu ba kualidade kompara ho nia kuantidade. se nia hola uza la kle’ur nia koor sai, aat lalais, nia nakloke no kabaas kore an ida-ne’e tempu tuir mai ema la hola ona no laiha ona konfiansa ba soru-na’in sira. entaun ita hanorin sira kona-ba oinsá garante kualidade produsaun, diversifikasaun produtu, atu nune’e atrai ema hola ho modelu oioin,” nia hateten.
hosi esperiénsia fundasaun alola realiza feira iha tempu paskua no natal ne’e, soru-na’in nia númeru partisipasaun aumenta no sira sempre hetan rendimentu. hein katak kapasitasaun ne’e importante liu-liu diverfisikasaun produtu atu labele halo ema baruk atu hola, maibé oinsá dada ka atrai sosa-na’in sira atu bele hola barak liután, nune’e halo sira atu kontinua prodús tais ba oin.
 seak sei fó formasaun kona-ba soru tais ba jerasaun foun sira
maske nune’e, iha formasaun ne’e, fundasaun alola hasoru dezáfiu hanesan fundu tanba atu viájen hodi indentifika no harii grupu foun sira-ne’e presiza fundu atu viájen, hanesan ense mina ba karreta no viájen funsionáriu nian.
nia dehan, realidade iha terrenu hatudu katak joven sira ladún iha inisiativa partisipa iha prosesu formasaun liu-liu soru tais, entaun ida-ne’e hanesan ameasa boot ida ba timor-leste tanba hanesan iha terrenu ne’e inan-feton otas nakaras mak tuir formasaun no foinsa’e sira laiha.
“bainhira inan-feton sira otas boot ona nia tempu liu ona munisípiu ne’e oinsá, maibé ami koko konvida nafatin no enkoraja foinsa’e sira liuhosi autroidade lokál atu identifika ho ministériu relevante no sosiedade sívil sira-ne’ebé servisu iha área hanesan, atu bele enkoraja feto foinsa’e sira aprende mós soru tais liuhosi formasun ne’ebé ita fó,” nia dehan.
solusaun ba dezafiu ne’e mak oinsá governu liuhosi ministériu edukasaun juventude no desportu (mejd) atu bele tau ona prosesu soru tais, inklina iha kuríkulu no matéria ba estudante pr­e-sekundária no sekundária sira, atu bele aprende no garante kontinuasaun no prezervasaun tais iha futuru, nune’e identidade kultura timor-leste nian labele lakon.
“esperansa boot liu iha formasaun maka ita-nia tais ba oin timor-oan tomak sei iha konsiénsia atu promove tais nu’udar ita-nia identidade kultura. esperansa boot liu, ba ita-nia governu atu bele rekoñese no halo lei ida ba iha tais ne’e uza hanesan uniforma kada semana ida hatais dala rua, atu nune’e tane feto sira atu kontinua prodús beibeik taos. tanba se ema la hola, sira mós prodús uitoan no foinsa’e mós lakohi aprende ona, tanba ema menus kompra,” nia dehan.
espetasaun boot, mak tais ne’e timor-oan hotu esforsu atu labele lakon no kontinua promove, tanba tais sai hanesan patrimóniu kulturál mundiál entaun timor-oan iha rai-laran tenke servisu hamutuk atu bele promove nafatin, liu-liu haforsa estabelese rede soru tais nia lian labele lakon no ema sira-ne’ebé viola iha lei tenke multa.
entretantu, prosesu estabelese rede soru-nain ne’e mak liuhosi sensibilizasaun ba líder lokál no servisu hamutuk ho pontu fokál, feto potensiál munisipiu nian, sekretáriu estadu arte no kultura (seak), ministériu turismu komérsiu no indústria (mtci) no sekretária estadu igualdade no inkluzaun (seii).
 mtci sei realiza kompetisaun soru tais ba jerasaun foun sira
tais sai patrimónia mundiál, seak fó prioridade apoia grupu soru tais
parlamentu nasionál (pn) hakruuk no simu desizaun tribunál rekursu (tr) ne’ebé konsidera projetu-lei responsabilidade prezidente repúblika (pr) inkonstituisionál.

 tribunál rekursu konsidera projetu-lei responsablidade pr inkonstitusionál
“desizaun tribunál rekursu ne’e vinkula ema hotu ne’ebé hakruuk no simu desizaun ne’e,” prezidente parlamentu nasionál, aniceto longuinhos guterres lopes, hateten ba agência tatoli iha parlamentu nasionál, segunda ne’e.
nia hatutan, konteúdu tr deklara inkonstituisionál ba parte balun la’ós hotu-hotu maibé deklarasaun ida-ne’e nia afeta ba diploma tomak.
nune’e, bainhira prezidente repúblika veta dekretu-lei hosi parlamentu nasionál (pn) ne’e sei haruka fila-fali mai pn rasik hodi haree fali, tanba ne’e desizaun tr ne’e pn no parte hotu hakruuk hodi simu tanba konstituisaun mak fó.
“prezidente repúblika mós pasti nia veta ona no veta por inkonstituisionalidade, ne’e laiha dalan seluk tenke hadi’a nia mekanizmu mak ne’e haruka mai fali parlamentu nasionál tenke hadi’a. maibé atu hadi’a ka lae ne’e ka husik hela ka kontinua depende ba parlamentu nasionál deputadu bankada parlamentár,” nia hateten.
 tr notifika ona ppn hatán fiskalizasaun konstitusionalidade projetu-lei responsabilidade pr
xefe suku talitu, postu administrativu laulara, munisípiu aileu, matias alves sarmento, iha esperansa ba kandidadu prezidente repúblika na’in-rua ne’ebé kompete iha eleisaun prezidensiál segunda volta ne’e bainhira ida eleitu sai pr tenke  koopera ho governu hodi kontinua  halo uma  ba povu ka implementa programa uma kbiit laek (ukl) ba povu kbiit laek sira.
 komunidade husu lú olo pronunsia ba governu dignifika veteranu ho pensaun vitalísia
“ami-nia esperansa ba prezidente repúblika foun mak oinsá kontinua servisu hamutuk ho governu hodi implementa programa uma kbiit laek (ukl) ba povu tanba programa ne’e daudaun implementa ona hosi viii governu konstitusionál importante tebes fó moris di’ak ba povu liu-liu povu kbiit laek,” matias alves sarmento hateten ba agência tatoli iha aileu vila, tersa ne’e.
implementasaun ukl iha suku talitu implementa uma tolu ne’ebé konstrusaun finaliza ona hodi hein inaugura hodi oferese ba povu kbiit laek no daudaun identifika ona ba família hamutuk sia (9) mak sei benefísia tan programa refere.
lidér komunitáriu ne’e iha esperansa mós ba xefe estadu períodu 2022-2027 hamutuk ho ezekutivu atu lori mós dezenvolvimentu ba to’o área rurál sira hodi hadi’a estrada, dada bee-moos, eletrisidade nomós hadia setór edukasaun, saúde hodi fó impaktu direta ba povu nia moris di’ak.
“ida-ne’e mak ami nia esperansa tanba tinan hirak ne’e ho situasaun covid-19 no dezastre naturál sai afeta tebes ba dezenvolvimentu,” nia dehan.
komunidade martina alves hateten, prezidente repúblika mai presiza hakuak ema hotu promove diálogu entre lidér nasionál tanba durante ne’e lidér sira laiha komunikasaun di’ak hamosu impase polítiku beibeik, nune’e tempu ona presiza hamutuk hodi lori dezenvolvimentu ba nasaun.
aleinde ne’e, josé martins espres ania hanoin katak nu’udar joven ba xefe estadu foun atu tau atensaun no promove relasaun internasionál ho nasaun seluk hodi lori investór mai investe iha timor-leste atu bele loké kampu traballu.
“ami joven presiza kampu traballu, tanba durante ne’e joven barak ramata ona estudu iha ensinu superiór laiha servisu no lahetan servisu,” nia dehan.
 konstrusaun ukl 2021 iha territóriu nasionál atinje ona 75%
prezidente repúblika, francisco guterres lú olo, kuarta (18 maiu 2022) horisehik, promulga dekretu-lei subsídiu iha tinan nia rohan ba uma-kain ho montante fiksu $200.

 governu aprova subsídiu $200 ba uma-kain sira
“subsídiu ba uma-kain iha tinan nia rohan ho objetivu atu apoiu ekonomia ba família sira-ne’ebé vulnerável liu hodi hetan benefísiu osan ba selebrasaun festa iha tinan nia rohan,” refere komunikadu imprensa ne’ebé agência tatoli asesu hosi palásiu prezidensiál nicolau lobato, kinta ne’e.
anualmente iha tinan nia rohan, governu aprova halo pagamentu estraordináriu ho saláriu adisionál ba funsionáriu no ajente administrasaun públika no traballadór nacionál sira seluk.
maibé halo pagamentu hosi parte estadu ba traballadór sira hosi instituisaun públika sira kria desigualdade no injustisa sosiál ba sidadaun sira seluk, espesialmente ba sira-ne’ebé la hetan rendimentu mensál regulár ka laiha serbisu, tanba sira-ne’e mak tenke hetan benefísiu sosiál hosi estadu.
benefisíariu sira hosi subsídiu iha tinan nia rohan mak uma-kain sira-ne’ebé rejistadu iha “livru rejistu uma kain” iha suku sira iha territóriu nasionál tuir diploma ministerial númeru 49/2017, 23 agostu, no prezente hela iha territóriu nasionál bainhira halo pagamentu.
uma-kain sira-ne’ebé sei hetan subsídiu ne’e mak uma-kain ho rejistu efetuadu to’o 28 fevereiru 2022 no bainhira auzente iha tempu halo pagamentu tenke aprezenta justifikasaun ne’ebé bele simu.  
governu liuhosi ministériu turizmu komérsiu no indústria (mtki) hamutuk ho programa nasaun unida ba dezenvolvimentu (pnud) tinan ne’e loke kompetisaun negósiu inovativu, ne’ebé partisipa hosi joven kreativu sira.
kompetisaun ho tema “promove abilidade ba futuru harii no haforsa empreza foin-sa’e sira hodi kontribui ba dezenvolvimentu ekonomia sustentável’ ne’e hahú loron 03 maiu no termina 13 maiu 2022, ne’ebé partisipa hosi joven hamutuk 266 hosi munisípiu 12 la inklui rejiaun administrativa espesiál oé-cusse ambeno  (raeoa) no ekipa panel juri halo selesaun dokumentu ba pra-kampu treinamentu hamutuk 51.
vise-ministru turizmu komérsiu no indústria, domingos lopes antunes, hateten, governu no parseiru inisia kompetisaun negósiu inovativu ne’e ho objetivu atu fasilita joven kreativu sira bele hatudu kreatividade ne’ebé iha.
“ita-nia panel juri kompostu hosi mtki no pnud-seeway, avalia tuir prosedimentu ne’ebé rigorozu, imparsiál no konfidensial, tuir rekezitu ne’ebé eziste hodi deside joven na’in-25 mak tama  ba kampu treinamentu,” vise-ministru hateten iha salaun sentru konvensaun dili, (ccd, sigla portugés), segunda ne’e.
 mtki no parseiru lansa kompetisaun negósiu inovativu ba timor-oan kreativu
iha fatin hanesan, project manager supporting entrepreneurship and employment for women and youth (seeway) pnud, francelino guterres, hateten, joven kreativu 25 ne’ebé selesiona, sei tama kampu treinamentu durante loron tolu, hahú ohin to’o 01 juñu 2022, ne’ebé mtki no pnud sei hanorin oinsá prepara planu negósiu tuir regra no padraun ne’ebé mak iha.
joven ne’ebé tama ba kampu treinamentu iha setór agrikultura no peska, indústria, komérsiu, manufatura, turizmu no teknolójia inovasaun ai-han.
“bainrua ita sei halo semi-finál hosi númeru 25 ne’e, sé mak sei liu ba finál no rezultadu ikus ne’e sei fó sai iha bainrua 01 juñu 2022, ne’ebé sei halo loron tomak,” nia akresenta.
parte dader sei halo semináriu kona-ba joven emprendedorizmu foin-sa’e ne’ebé sei konvida oradór balun atu partisipa semináriu, nune’e bele fó korajen ka fó apoiu ba setór privadu sira.
“parte lorokraik sei halo aprezentasaun finál ba ita-nia joven sira ne’ebé tama iha finál, ezemplu na’in-10 mak sei kompete iha finál iha loron 01 juñu lorokraik, ita sei konvida ministru turizmu komérsiu no indústria, primeiru ministru taur matan ruak, no parseiru sira seluk, hafoin sira na’in-10 aprezenta planu negósiu iha bainaka sira-nia oin hodi panel juri deside sé mak sai manán-na’in,” nia hateten.
governu  prevee apoiu ba joven inovativu sira hamutuk  iha $100.000, manán na’in sei hetan osan hahú hosi $1.000 to’o $10.000, ne’ebé sira sei hetan prémiu iha 02 juñu 2022. 
prezidente repúblika, josé ramos horta, hateten nu’udar timor-oan sente orgullu ba komemorasaun loron restaurasaun independénsia timor-leste ba dala-xx (20 maiu 2022-20 maiu 2022.

 pr horta: “ha’u-nia odomatan loke ba diskusaun buka dalan konsensu nasionál”
prezidente repúlika períodu 2022-2027, josé ramos horta, halo pasa revista ba formatura f-fdtl no pntl iha komemoraun loron restaurasaun independénsia timor-leste ba dala-xx, iha palásiu prezidensiál nicolau lobato, bairru pite, dili, sesta (20 maiu 2022). francisco sony.
“orgullu ita timor-oan ohin selebra loron restaurasaun independénsia. ha’u hakruuk ba éroi sira-ne’ebé mate ona hanesan nicolau lobato, francisco xavier amaral ho sira seluk no sira -ne’ebé moris hanesan xanana gusmão, taur matan ruak no francisco guterres lú olo,” pr horta hateten iha diskursu iha komemorasaun loron restaurasaun independénsia ba dala-xx, iha palásiu prezidensiál nicolau lobato, bairru pite, dili, sesta ne’e.
horta agradese tanba iha tempu luta sempre hamutuk ho apoiu soliedariedade internasionál to’o harii independénsia hodi konstrui estadu ho apoiu sistema nasaun unida nian.
xefe estadu ne’e re-afirma, relasaun tenke dinámiku tanba timor-leste sei hametin liután relasaun diplomátika ho nasaun viziñu, relasaun bilaterál, multilarál iha mundu.
“ita-nia polítika ba oin kontinua diplomasia orienta ita buka amigu, laiha inimigu. ita fó prioridade ba nasaun vizíñu indonésia, austrália, nova zelandia no fó importánsia ba relasaun internasionál iha rejiaun asean, uniaun europeia no hametin relasaun bilaterál ho rai sira iha asean no hametin relasaun ho korea do sul no japaun. ita sei halo relasaun ho nasaun unida iha área oioin ho mós haree programa millennium challenge corporation (mcc, siglá inglés) ne’ebé nasaun unidu apoia,” nia hateten.
nune’e, xefe estadu ne’e lori estadu nia naran agradese  ba prezensa prezidente portugál, primeiru-ministru guine bissau, konvidadu enviadu espesiál, reprezentante nasaun sira iha mundu, embaixadór sira, órganizasaun multilaterál no sira seluk ne’ebé iha komemorasaun 20 maiu no serimónia investidura pr nian.
iha parte seluk, horta mós agradese partisipasaun partidu polítiku hotu iha prosesu demokrásia hahú iha 2002 to’o daudaun ne’e.
nia konpromete, durante mandatu sei buka diálogu lidér nasionál hotu, parlamentu nasionál, sosiedade sivíl, akademiku  no oinsá hametin parseiru ho igreja hodi lori dezenvolvimentu nasaun ba oin, oinsá haree prioridade sira seluk hanesan edukasaun, saúde agrikultura, serguransa alimentár, kombate malnutrisaun, tranzisaun jerasionál, haree  dezenvolvimentu hosi oé-cusse to’o ba covalima.
nia kompromete sei explora hametin relasaun ho provinsia nusa tengara timur (ntt)-indonézia atu haree dezenvolvimentu ne’ebé la’o daudaun besik iha fronteira.
enkuantu iha serimónia komemorasaun loron restaurasaun independénsia ba dala-xx partisipa hosi primeiru-ministru, taur matan ruak, prezidente parlamentu nasionál, aniceto longuinhos guterres lopes, prezidente tribunál rekursu, deolindo dos santos.
prezidente repúblika sesante, francisco guterres lú olo, eis titulár órgaun soberania, membru viii governu konstituisionál, prezidente portugál, marcelo rebelo de sousa, primeiru-ministru guine bissau, konvidadu espesiál, korpu diplomátiku no populasaun sira. 
prezidente konsellu kombatente libertasaun nasionál (ccln, sigla portugés) veteranu, vidal de jesus riak leman halo monitorizasaun ba ekipa verfikasaun dadus kandidatu veteranu iha suku matai, postu administrativu maucatar, munisípiu covalima.

 ekipa nasionál hahú hala&#8217;o fali verifikasaun dadus veteranu rejistadu 2009
kandidatu veteranu iha suku matai, postu administrativu maucatar. celestina teles.
“ha’u ho ha’u-nia ekipa mai iha covalima halo monitorizasaun ba ekipa sira-ne’ebé mak halo verifikasaun dadus ba kandidatu veteran sira iha munisípiu covalima,” vidal de jesus “riak leman” hateten ba jornalista sira iha suku matai, postu administrativu maucatar, segunda ne’e.
iha biban ne’e, riak leman relata rezultadu verifikasaun dadus iha nivél nasionál liu-liu iha rejiaun administrativa espesiál oé-cusse ambeno (raeoa ) no  manufahi finaliza ona halo verifikasaun, munisípiu ermera iha fulan oin ramata ona, munisípiu baucau foin mak bele ramata no munisípiu seluk sei halo verifikasaun.
ekipa komisaun halo verifikasaun dadus kandidatu veteranu sira-ne’ebé hahú rejista iha tinan 2009, maibé ba kandidatu veteranu ne’ebé mak hahú rejistu iha tinan 2003 no 2005 ne’e liu tiha ona.
hafoin ekipa verifikadór dadus kandidatu veteranu ne’ebé hahú rejista iha tinan 2009 remata sei kontinua halo verifikasaun sira-ne’ebé mak rejistu balun ne’ebé moras  labele partisipa iha verfikasaun.
prezidente ekipa verifikasaun, francisco doutel sarmento ‘lamesak’. celestina teles.
prezidente ekipa komisaun verifikasaun, francisco doutel sarmento “lamesak” hateten, ekipa verifikasaun durante halo verfikasaun dadus iha postu administrativu maucatar hahú iha suku belecasak iha loron 05 fulan-maiu ne’e kandidatu veteranu hamutuk 577 no hosi númeru ne’e, kandidatu dadus veteranu moris verfika ona 192, mate 212 ho transferénsia hodi bobonaro mai iha covalima na’in-16
aleinde ne’e iha loron 17 fulan-maiu ne’e iha suku matai, postu administrativu maucatar, ekipa verfikasaun kontinua halo verfikasaun dadus kandidatu veteranu hamutuk 480 no hosi númeru ne’e kandidatu veteranu moris 71, mate 28 no transferénsia 13.
“totál lista kandidatu veteranu iha suku matai hamutuk 480, moris 71, mate 28, transferénsia 13 no totál veteran hamutuk 112. tanba foin lalais iha loron 19 fulan-maiu ne’e ekipa provizóriu sei para halo verifkasaun tanba timor-leste komemora loron independénsia timor-leste. entaun, ohin, loron ami kontinua halo verifikasaun,” nia relata.
nia relata, situasaun  seguransa  durante halo verfikasaun dadus ba veteran sira iha postu administrativu maucatar, munisípiu covalima la’o kontroladu tanba la hamosu problema ruma.
 ekipa nasionál verifikasaun dadus veteranu rejistadu 2009 foin verifika 120.000-resin
ministériu saúde relata, kazu pozitivu foun ida, rekuperadu rua no kazu ativu 11.
“ohin kazu detetadu pozitivu foun ida, rekuperadu  rua no kazu ativu na’in-11,” diretora jerál prestasaun saúde odete da silva viegas  liuhosi nota ne’ebé agência tatoli asesu, tersa ne’e. 
nune’e, hahú 21 marsu 2020 to’o 17 maiu 2022 iha kumulativu kazu konfirmadu 22.890 no óbitu 131.
hosi horisehik mai ohin, laboratóriu nasionál saúde halo teste pcr 145, kompostu vijilánsia sentinela laiha, rastreiu ba kontaku laiha, rastreiu aleatóriu lima, viájen internasionál 140, follow up iha kuarentena laiha.
alende ne’e, totál teste pcr ne’ebé halo iha  16 maio 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 74, hanesan maubisse la iha,  maliana 17, viqueque la iha , suai 12,  baucau laiha ermera laiha , raeoa laiha , hngv  45,  lautém laiha, vera cruz laiha manufahi laiha.
populasaun elijível tinan 18 ba leten ne’ebé simu ona vasina too iha loron 17 maiu 2022, tuir sistema informasaun saúde iha ministériu saúde, hanesan kumulativu 1ª doze iha dili (86,7%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  17 maiu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha iha baixa ho covid-19 la iha.
 covid-19: kazu detetadu pozitivu laiha no ativu 12
instituto nasionál saúde (ins)  ho organizasaun são joão de deus fó formasaun ba jerente saúde na’in 23  hodi  kontinua hasa’e sira ninia kapasidade no abilidade ba mudansa  implementasaun  planu estratejiku iha ida-idak nia instituisaun.

diretóra ins, domingas da costa pereira hatete, são joão de deus nu’udar parseiru ins ne’ebé durante ne’e fó ona formasaun  ba jerente  saúde.
“são joão de deus hanesan parseiru ne’ebé mak durante fó formasaun  ba jerente  saúde sira ne’ebé servisu iha ospitál nasionál  guido valadares (hngv), ospitais  referais, servisu saúde  munisípiu  no ministériu saúde  inklui  mós servisu autonomu sira. tanba sira, mak save ba mudansa implementasaun,” dehan diretora ne’e  iha ninia  diskursu ba  serimonia  treinamentu jerente saude iha salaun ins comoro, segunda ohin.
nia dehan, iha tinan 2022, são joão de deus  hetan apoiu finanseiru  husi kompañia  santos   no  kontinua fó formasaun  saúde ba  grupo rua  no kada partisipante  iha na’in 23 too 25. formasaun ne’e  hahú iha semana  ida ne’e nia laran.
“husi instituto  nasionál saúde  ho nia kompetensia no esforsu  atu buka rekursu sufisiente  atu kapasita  jerente saude sira iha nivel hotu-hotu,” nia relata.
iha fatin hanesan,  country manager viqueque husi  organizasaun são joão de deus, lorenco  camnahas dehan, formasaun ba jerente saúde importante tebes  iha sistema saúde. nune’e    oinsá bele oferese ho  kuidadu saúde  ba populasaun timor laran tomak.
“kursu ne’e sei aprende iha área tolu oinsá atu hadia kualidade, iha parte lideransa, nomós iha jestaun  no rekursu umanus.  importante tebes  atu  kuidadu saúde tanba ita boot sira bainhira  remata   formasaun sei fo konsulta ba  pasiente sira iha sentru saude ho kuidadu,” nia dehan.
nune’e mos representante organizasaun mundiál saúde iha timor leste, arvind mathur dehan, programa formasaun jestór saúde responde ba estratejia ministériu  saúde  oinsa atu desenvolve  rekursu umanu saúde ne’ebé hakerek iha planu estratejia nasionál  seitór saúde tinan 2021-2030 no alinã ho estratejia rekursu umanu  tinan lima nian.
“ita tenki hatene katak kapasidade jestaun no lideransa iha serbisu saúde ne’e importante hanesan parte kritiku ida husi implementasaun no mantein asistensia saúde ne’ebé  kualidade ba pasiente,”nia hateten.
nune’e mós minstra saúde , odete maria freitas belo subliña, kapasidade lideransa no jestaun iha setór servisu saúde sira mak parte esensiál ba implementasaun no mantein kuidadu hodi asegura pasiente seguru no seguransa ba pesoál saúde sira. evidensia hatudu katak hahalok lideransa no jestaun sira ne’ebé efikás iha setór kuidadu saúde iha relasaun ho pasiente nia melloramentu seguransa no esperiensia.
“programa formasaun ba jerente saúde atu fó apoiu ba ministeriu saúde   atu responde ba sira nia responsabilidade profisionál. ida ne’e atu oinsa bele  lidera no jere servisu kuidadu saúde ho mekanizmu ne’ebé efetivu no efisiente hodi nune’e bele envolve mos sira iha pratika bazeia ba evidénsia ne’ebé lori sira ba aprendizajen no dezenvolvimentu karreira iha sira-nia moris tomak,” nia dehan.
 sekretária meza parlamentu nasionál, deputada lidia norberta, informa iha enkontru líder bankada parlamentár, segunda (23/5), deside sei halo diskusaun no aprovasaun ba loron nasionál liberdade impresa.  
“aban ne’e, ita sei iha rezolusaun ida kona-ba loron nasionál ba liberdade imprensa, ne’ebé maka propoin hosi konsellu imprensa, iha ne’ebá determia atu loron 16 outobru, sai hanesan loron nasionál imprensa,” hateten sekretáriu meza pn ba jornalista sira hafoin ramata enkontru líder bankada iha parlamentu nasionál.
alende ne’e, liuhosi enkontru líder bankada ne’e deside plenária, aprezentasaun relatóriu ne’ebé maka  aprezenta direta hosi komisaun funsaun públika (kfp) no mós deside data ba diskusaun  konta jerál estadu ne’ebé sei akontese iha loron 30 no 31 fulan ne’e.
nune’e mós iha enkontru lider bankada ne’e deside loron resesu ba deputadu-sira  ba fulan rua, ne’ebé  hahú hosi loron 15 jullu too 15 setembru.
“ohin ita laiha plenaria, tanba deit ajenda barak ne’ebé determina tiha iha fulan hirak liu, ne’ebé ita konsege halo to’o iha semana kotuk, liuliu haree liu ba iha  ajenda sira antes 15 jullu saida maka ita atu halo,” dehan sekretariu meza  parlamentu nasional, deputada lidia norberta.
iha enkontru lider bankada ne’e mós deside halo nomeiasaun ba reprezentasaun kandidatu nain rua ba komisaun rekrutamentu juís ba tribunál supremu justisa. nune’e iha semana ida ne’e nia laran bankada ualu ne’e tenke aprezenta kandidatu rua ba meza parlamentu atu  prezidente parlamentu nasionál haree.  
deputada ne’e afirma liuhosi enkontru lider bankada mós haree ba pedidu  hosi bankada cnrt nian  ba iha ministeriu públiku  husu halo fiskalizasaun susesiva ba orsamentu jerál estadu 2022.
“parlamentu nasionál iha loron 30 atu fó response ba mp ba iha pedidu fiskalizasaun susesiva ba orsamentu jerál estadu 2022 no daudaun la’o hela,” nia afirma.
entretantu, iha enkontru líder bankada deside mos atu hasai imunidade deputadu arão noe amaral hodi enfreta justisa ne’ebé parlamentu nasionál sei halo iha tempu badak. tanba ministériu públiku nian notifikasaun  mai ona parlamentu nasionál.   
ikus liu, líder bankada diskute atu haree lei protesaun labarik no joven iha perigu ne’ebé prezidente repúblika josé ramos horta husu ona parlamentu nasionál hodi aselera nian prosesu aprovasaun lei refere. 
prezidente komisaun nasionál eleisaun (cne-sigla portugés), josé agostinho da costa belo, informa cne sei submete lista subvensaun kandidatu prezidente repúblika (pr) períodu 2022-2027 hamutuk na’in-16 ba ministériu finansa (mf) hodi prosesa no halo pagamentu.

 kandidatu pr na&#8217;in-16 sei simu subvensaun $4 kada votu
“ha’u hanoin subvensaun ba eis kandidatu prezidente repúblika 2022-2027 ita prosesa hela no tuir lei bainhira lei dehan hotu-hotu iha direitu. ita la’o tuir ida-ne’e no la haree ba nia boot ka kiik. tanba, sira-ne’ebé la manán hotu-hotu hetan subvensaun, ne’ebé hateten katak kada votu hetan $4 ne’e, ita agora prosesa daudaun. ita prepara ona atu haruka ba ministériu finansa oinsá atu halo pagamentu,” prezidente cne ne’e hateten ba jornalista sira, hafoin hala’o enkontru ho xefe estadu iha palásiu prezidensiál nicolau lobato, bairru pite, dili, segunda ne’e.
nia hatutan, orsamentu ne’e depende ba nia votu maibé kandidatu hotu-hotu sei hetan dolar haat (4) kada votu.
“orsamentu depende votu ne’ebé sira hetan tanba ne’e tékniku liu ita sei haree atu sira ne’ebé manán votu barak liu, sira iha direitu boot liu, no sira ne’ebé manán uitoan sei hetan uiouan. ne’ebé, ha’u hanoin ne’e normál tanba lei dehan $4 kada votu,” nia hateten.
entretarnu prezidente repúblika, josé ramos horta hetan votu 387,145 sei hetan subvensaun hamutuk $1,548,58; prezidente repúblika sesante, francisco guterres “lú olo” ho votu 242,440 sei hetan subvensaun $969,760; atuál ministra solidariedade sosiál no inkluzaun (mssi) armanda berta dos santos ho votu 42,315 sei hetan totál subvensaun $169,260; mariano assanami sabino lopes ho votu 33,550 ho totál subvensaun $134,200; eis tenente jenerál, f-fdtl, tito da costa cristovão ‘lere anan timur’ ho votu 31,640 ho nia totál subvensaun $126,560.
kandidatu prezidente repúblika, anacleto bento perreira ho votu 9,702 sei hetan subvensaun ho nia totál $38,808; kandidatu pr martinho da silva gusmão ho votu 6,373 ho totál subvensaun $25,492; hermes da rosa correia barros ho votu 5,256 ho totál subvensaun hamutuk $21,024.
kandidatu pr isabel da costa ferreira ho votu 3,019 ne’e sei simu subvensaun ho totál $12,076; maria helena de jesus lopes pires ho votu 2,950 ho totál subvensaun $11,800; felizberto araújo duarte ho votu 1,989 ho totál $7,956.
kandidatu constancio da conceição pinto ho votu 1,831 ne’ebé sei simu subvensaun ho totál $7,324; rogério tiago f. lobato ho votu 1,583 sei simu subvensaun ho totál $6,332; antero benedito da silva ho votu 1,120 ho totál subvensaun $4,480; virgílio da silva guterres ho votu 1,088 ho totál subvensaun $4,352 no maria angela freitas da silva ho votu 533 ho totál subvensaun hamutuk $2,132.
tuir dekretu-lei númeru 6/2018, 14 marsu, kona-ba fixa valór subvensaun hosi estadu ba kandidatu prezidénsia repúblika ba kampaña eleitorál, iha artigu 2 kona-ba ‘valór subvensaun’, iha pontu 1 hateten kada kandidatu prezensiál iha direitu atu simu subvensaun estadu, ba kampaña eleitorál ho valór $4 ba kada votu ne’ebé hetan.
iha pontu 2 haktuir, kálkulu valór totál subvensaun ne’ebé estadu fó ba kada kandidatu prezensiál, bazea ba númeru totál votu ne’ebé hetan, sei realiza ho baze ba akordaun judisiál válida ba votasaun dahuluk no proklama rezultadu eleitorál iha termu nú. 1 artigu 48 lei nú. 7/2006, 28 dezembru, bazea ba redasaun lei nú. 4/2017, 23 fevereiru.
iha artigu 3 iha dekretu-lei hanesan, kona-ba ‘pagamentu subvensaun’, valór subvensaun ne’ebé previstu iha artigu anteriór, sei selu ba kada kandidatu prezensiál to’o loron 30 hafoin publikasaun jornál repúblika, bazea ba akordaun judisiál hosi artigu anteriór.
 cne : “se segunda volta kandidatu nafatin hetan subvensaun”
kandidatu prezidente repúblika periódu 2022-2027 ho númeru sorteiu rua (2), francisco guterres ‘lú olo’, kinta ne’e hala’o atividade kampaña ba loron daneen ho tipu diálogu ho militante no apoiante sira iha sentru konvensaun baucau.

 reelitu: lú olo reafirma sai prezidente repúblika ba povu tomak
kandidatu ne’e hato’o kompromisu polítiku katak, bainhira reeleitu sai xefe estadu ba mandatu daruak mak sei hametin liu tán relasaun instituisional ho órgaun soberania sira seluk hodi servi estadu, tanba pr sei garante pás no estabilidade no funsionamentu instituisaun estadu.
“pr mós hanesan titulár órgaun soberania boot tebes iha ita-nia rain no atu hetan lejimitidade hosi povu liuhosi eleisaun ne’ebé livre demokrátivu. tanba ne’e, sai sasukat eleisaun kada tinan lima hili xefe estadu ho loloos halo exersisu podér polítiku liuhosi konstituisaun bainhira tenke relasaun di’ak ho órgaun soberania seluk hanesan parlamentu nasionál, governu no tribunál sira atu ida-idak iha kna’ar hodi kompleta estadu servi povu,” lú olo hateten.
militante, simpatizante no apoiante kandidatu prezidente repúblika, francisco guterres lú olo, partisipa kampaña dala-neen (6) iha sentru konvensaun baucau. anito soares.
pr mós iha relasaun instituisional hodi ko’alia ho ezekutivu atu implementa programa importante ba nesesidade povu, no relasaun prezidente repúblika importante ho governu ne’ebé iha influénsia majistratura hodi haree iha área ne’ebé afeta ba povu nia moris hanesan edukasaun, saúde no bainhira iha munisípiu baucau hasoru problema bele hato’o ba primeiru ministru hodi hadi’a.  
bibán ne’e, lú olo kongratula baucau-oan sira iha eleisaun primeira volta ne’e munisípiu baucau bele manán ho votu barak liu ho kandidatu sira seluk no eleisaun primeira ronda, ne’ebé rezulta kandidatu na’in-rua hetan mais votadu hodi compete fali iha segunda ronda.
“ha’u fiar iha eleisaun segundu volta konfirma vitória ba baucau-oan sira,” nia dehan.
iha konstituisaun repúblika artigu 74 (definisaun) iha alínea 1 hateten prezidente repúblika maka xefe-estadu, símbolu no garantia independénsia nasionál no unidade estadu nian, no instituisaun demokrátika sira-nia funsionamentu regular; no iha alínea 2 hateten prezidente repúblika maka komandante aas liu forsa armada nian.
nune’e mós, iha konstituisaun artigu 76 (eleisaun) iha alínea 1 haktuir atu sai prezidente repúblika, sei hili tuir sufrájiu universál, livre, diretu, sekretu no ida-idak.
alínea 2 hateten, eleisaun prezidente repúblika nian banati tuir sistema manán ho votu barakliu hosi votu hotu-hotu ne’ebé válidu, la sura votu ne’ebé la valid.
alínea 3 ne’e dehan, bainhira kandidatu sira hetan votu hanesan, sei hala’o fali eleisaun dala ida tan, liutiha loron tolunulu husi loron votasaun ida foin liubá kotuk.
ikus liu, alínea 4 katak iha eleisaun daruak, kandidatu na’in-rua ne’ebé hetan liu votu no la hasai sira-nia kandidatura mak bele tuir.
enkuantu, tuir rezultadu apuramentu munisípiu baucau ba eleisaun prezidensiál primeira volta kandidatu lú olo manán iha munisípiu baucau ho votu 27.463 (40,15%) hosi totál eleitór na’in-71.137, no kandidatu prezidente repúblika josé ramos horta, hetan votu ho totál 15,898 (23,25%).
koordenadór protesaun sivíl munisípiu covalima, dinis ferreira, hateten hahú fulan-janeiru to’o fulan-juñu tinan ne’e, protesaun sivíl covalima rejistu vítima dezestra naturál hamutuk 50.

“ita hotu hatene katak agora mundu hasoru hela situasaun kalamidade inklui timor-leste, espesífiku iha covalima iha postu administrativu hitu (7), ne’ebe lokaliza iha fronteira iha fulan janeiru to’o juñu rejistu vítima dezastre naturál uma kain 50,” dinis ferreira aprezenta dadus bainhira servisu munisipál protesaun sivíl jestaun risku dezastre naturál covalima, realiza enkontru avaliasaun servisu, iha salaun sentru solidariedade sosiál, suai loro, sesta ne’e.
durante ne’e, protesaun sivil rejistu tipu dezastre naturál iha munisípiu covalima mak hanesan rai halai rua (2), inundasaun 9, anin boot sobu estraga 33, ahi han uma rua (2).
tanba ne’e, nia dehan, dirasaun nacional jestaun risku dezastre naturál hala’o knar ho objetivu atu salva vida umana no ema-nia riku soin bazea ba lei númeru 12/2020 de 2 dezembru komunidade ne’ebe hela iha fatin risku hanesan mota ninin tasi ibun, rain lolon no hela besik ai-hun boot.
ekipa servisu munisipál protesaun sivil jestaun risku dezastre naturál covalima liña ministériu sira hamutuk ong lokál hanesan cvtl, centru comunidade (ccc), mercy corps no world vision ne’ebe destaka ba iha munisípiu covalima kontribui másímu ba servisu levantamentu dadus no distribui sasán emerjénsia ba komunidade sira-ne’ebé sai vítima ba dezastre naturál.
tuir dadus hosi protesaun sivíl hatudu katak númeru vítima dezastre naturál aas iha postu administrativu zumalai hamutuk 13, suai vila hamutuk 11, fohorem hamutuk 11, maucatar hamutuk hitu (7), fatululik haat (4), tilomar tolu (3), fatumea ida (1).
diretór aduaneira munisípiu covalima, nuno nogueira informa, hahú hosi fulan-janeiru to’o fulan-maiu tinan ne’e, autoridade aduaneira covalima kontribui reseita $146,823.66 ba kofre estadu.

“hahú hosi fulan janeiru to’o maiu ne’e, ita kontribui reseita ho valor ne’ebé boot tanba kontribui ona reseita $146,823.66 ba kofre estadu, maske ho folin sasan sa’e iha indonézia maibé ita-nia importadór sira kontinua importa nafatin sasán,” nuno nogueira hato’o ba jornalista sira, iha fronteira salele covalima, kinta ne’e.
reseita hirak ne’e, alfandega ka aduaneira kontribui liuhosi taxa importasaun temporariu no permanente hanesan importa nesesidade bázika, taxa pasajeiru sira lori sasán hand care   no taxa entre postu.
alfandega aplika taxa entre postu ba negosiante sira tanba dirasaun nasionál delega ona kompeténsia ba iha alfandega hodi selu taxa, nune’e hodi bele kontribui reseita ba kofre estadu.
“taxa entre postu maske negosiante sira faan iha ita- nia área maibé sira tenke selu taxa iha ne’e. dirasaun nasionál delega ona kompeténsia ba alfandega hodi bele selu taxa. ita espera, ba oin movimentu makaas importadór mós hatama sasán makaas, nune’e  ita bele kontribui reseita makaas liután,” nia dehan.
ho nune’e, alfadega covalima iha tinan ne’e kontribui reseita makaas liu $146,823.66 ba kofre estadu, tanba iha tinan kotuk alfandega kontribui reseita hosi postu integradu no importasaun de’it.
maibé ba tinan 2022, alfandega konstribui reseita makaas ba kofre estadu tanba taxa sira-ne’e alfandega kontribui liuhosi taxa importansaun temporáriu liuhosi portu suai loro no permanente hanesan importa nesesidade bázika, taxa pasajeiru sira lori sasan hand care   no taxa entre postu.
ekipa pelican paradise, semana ne’e, aprezenta dezeñu projetu dili sidade istóriku ba ministériu turizmu komérsiu no indústria (mtki).
“ami halo aprezentasaun dezeñu pelican paradise ba ministériu atu fó informasaun kle’an kona-ba dezeñu ne’ebé ami ajuda halo ba governu timor-leste hodi implementa iha tasi-tolu,” diretór ezekutivu empreza pelican paradise, jeremiah  chan, hateten, liuhosi nota ne’ebé agência tatoli asesu, kuarta ne’e.
 governu no pelican paradise selebra akordu investimentu espesiál
tuir planu,  atu implementa projetu dili sidade istóriku iha novembru 2022 ba faze dahuluk, sei hahú konstrusaun otél fitun lima no apartamentu.
iha enkontru ne’e, ministru turizmu komérsiu no industria, josé lucas do carmo da silva, apresia ba empreza pelican paradise, ne’ebé halo kooperasaun di’ak ho governu hodi dezeñu fatin turizmu no tempu badak sei implementa projetu.
“ha’u agaradese ba esforsu pelican paradise no ha’u husu mós ba parte pelican paradise, halo lalais kustu ba konstrusaun jardin nian hodi bele aselera prosesu ne’e ho lalais,” nia dehan.
entidade ne’ebé partisipa iha enkontru ne’e mak diretór ezekutivu, jeremiah chan ho nia ekipa, ministru turizmu komérsiu no indústria, josé lucas do carmo da silva, ne’ebé akonpaña hosi vise-ministra turizmu komunitária kulturál, inácia da conceição teixeira, diretór ezekutivu centro nasionál chega (cnc), hugo maria fernades,  inklui diretór jerál turizmu, jelino soares.
  ministériu saúde ho liña ministeriál, kinta ne’e, realiza enkontru koordenasaun hodi haforsa  sistema kontrolu kualidade bee hemu ne’ebé durante ne’e populasaun konsumu iha timor-leste.
“ita ko’alia bee hemu ho kualidade la’ós ministériu saúde nia papél mesak, maibé liña ministeriál hotu   atu oinsá kontrolu fornesimentu bee no produsaun bee iha ita-nia rain atu populasaun bele hemu bee ida ho kualidade,” diretora jerál prestasaun saúde iha ministériu saúde, odete da silva viegas, hateten ba inform aba jornalista sira bainhira remata enkontru koordenasaun atu haforsa  sistema kontrola kualidade bee hemu iha timor leste iha salaun ministeriu saúde palasiu sinzas ohin.
enkontru koordenasaun ne’e hanesan mekanismu koordenasaun entre instituisaun relevante  atu haree ida idak nia papél hodi haforsa sistema kontrolu hodi kontribui ba kualidade bee hemu  hodi garante saúde públika iha timor-leste.
liña ministerial ne’ebé envolve ba kontrolu sistema bee hemu iha timor-leste mak autoridade nasionál agua no saneamento (anas.ip, autoridade inspensaun no fiskalizasaun atividade  ekonomia no sanitaria  (aifaesa), bee timor leste (btl), laboratóriu nasionál saúde  liuhosi diresaun teknolojia, ne’ebé hetan apoia asisténsia téknika mak fundu nasaun unida ba labarik  (unicef), ajénsia internasionál kooperasaun japaun (jica).
“ita haree kompaña lubuk mak halo produsaun bee hemu iha timor-leste ne’ebé ita presiza haree no kontrola inklui regula atu garante kualidade bee atu populasaun bele konsumu ho di’ak liuliu labele hetan moras diareia no seluk tan,” nia akresenta.
iha biban hanesan, sub-inspetór jerál aifaesa, deonisio neto da silva, hateten  presiza duni iha kontrolu ba bee-moos liuliu bee konsumu sira iha timor-leste no importa hosi rai li’ur atu garante saúde públika.
“ita-nia rain mós halo produsaun ba bee hemu, nune’e aifaesa prefere kontrolu bee ho rigor tanba bee liga ba iha saúde publika,” nia afirma.
mkae konsidera produtu bee gota iha kualidade ba konsumu nasionál
tribunál rekursu (tr) liuhosi desizaun koletiva juiz, kinta (23/06), deside projetu-lei responsabilidade prezidente repúblika (pr) inkonstitusionál.
“nune’e, dekretu parlamentu nasionál númeru 63/v 16 maiu 2022 kona-ba lei responsabilidade prezidente repúblika, ne’ebé parlamentu nasionál manda ba prezidente repúblika hodi promulga ne’e konsidera inkonstitusionalidade formál,” refere nota hosi tr ne’ebe agência tatoli asesu, sesta ne’e.
antes ne’e, parlamentu nasionál (pn) aprova ona projetu-lei ne’e iha finál globál hodi husu halo separasaun poder no natureza rejime semi-prezidensialista iha timor-leste.
 pn aprova projetu lei responsabilidade prezidente repúblika iha finál globál
desizaun konteúdu akordaun ne’e deside liuhosi plenáriu juiz sira iha tr, kompostu hosi maria natércia gusmão (relatora), deolindo dos santos, jacinta correia da costa, no duarte tilman soares.
bazeia ba akordaun juiz sira liuhosi plenáriu tribunál rekursu katak, parlamentu nasionál komete artigu 95 númeru 2, alinea k, konstituisaun rdtl, kona-ba kompeténsia ba matéria estatutu titulár sira-nia estatutu iha estadu nia organizasaun entre prezidente repúblika, ne’ebé la verifika inkonstitusionalidade dekretu ba violasaun artigu 79 no 97 konstituisaun rdtl.
aleinde ne’e, iha rejime semi-prezidensialista hanesan iha timor-leste, iha interpretasaun artigu 95 númeru 2 alinea k konstituisaun rdtl, admite konsagra estatutu responsabilidade kriminál prezidente repúblika, bainhira parlamentu nasionál no governu haree aktu sira la tuir konstituisaun no prinsípiu sira, no inklui viola prinsípiu separasaun poder, ho interdependénsia poder, ne’ebé konsagra iha atigu 69 konstituisaun rdtl.
antes ne’e, iha loron 02 maiu 2022, prezidente repúblika, josé ramos horta, submete pedidu ba tr atu halo revizaun antesipatóriu kona-ba konstitusionalidade hosi projetu-lei responsabilidade prezidente repúblika tuir artigu  149 konstituisaun rdtl kona-ba ‘fiskalizasaun preventivu dalan lei-inan nian.’
 pr horta husu konstitusionalidade projetu-lei responsabilidade pr ba tribunál rekursu
artigu 79 konstituisaun kona-ba ‘hatán ba krime no obrigasaun ba konstituisaun’ sita katak (1). prezidente-repúblika sei iha imunidade bainhira hala’o ninia knaar, (2). prezidente repúblika sei hatán ba tribunál supremu justisa, kona-ba krime ne’ebé akontese bainhira hala’o nia knaar, no mós violasaun momoos no boot kona-ba nia obrigasaun konstitusionál, (3). sei hahú prosesu ne’e iha parlamentu nasionál tuir proposta hosi baluk-lima ida (1/5) ho deliberasaun aprovadu tuir maioria baluk-tolu rua (2/3) hosi deputadu hotu-hotu.
nune’e mós, (4). plenáriu tribunál supremu justisa nian mak sei fó-sai sentensa iha prazu másimu loron 30 nia laran, (5). kondenasaun ne’e katak prezidente nia knaar remata ona no mós labele eleitu fali tan, (6). krime balun ne’ebé la kona-ba hala’o knaar nian, prezidente-repúblika sei hatán mós iha tribunál supremu justisa nian, ne’ebé iha kazu kondenasaun sei hetan hanesan hakotu prezidente nian knaar bainhira nia hetan kondenasaun tama kadeia, no (7). iha kazu fó-sai ona iha númeru uluk ba, parlamentu nasionál mak sei hola inisiativa harii fali imunidade konforme lia-banati iha númeru 3 artigu ne’e nian.
enkuantu, artigu 97 konstituisaun kona-ba ‘inisiativa lei nian’ esplika katak (1). karan hahú lei pertense ba deputadu sira, bankada parlamentár sira no governu, (2). labele aprezenta projetu no proposta lei nian ka alterasaun ne’ebé iha tinan ekonómiku ne’ebé la’o daudaun, foti sa’e despeza no hatún reseita estadu nian ne’ebé mai iha orsamentu ka iha orsamentu ratifikativu sira, (3). projetu no proposta lei ne’ebé sesaun lejizlativu ida la simu, sei bele sisi nafatin iha sesaun ne’e nia laran, (4). projetu no proposta lei sira, ne’ebé la vota ba, bele halo fali iha sesaun lejizlativu ida tuirmai, la’e de’it bainhira termu lejislatura mak la hatán, no (5). proposta lei nian remata ho governu nia demisaun.
artigu 149 konstituisaun kona-ba ‘fiskalizasaun preventivu dalan lei-inan nian’, mensiona katak (1). prezidente repúblika bele husu ba tribunál supremu justisa nian atu halo apresiasaun preventivu kona-ba konstitusionalidade ba naran diploma ida-ne’ebé nia simu atu halo promulgasaun, (2). apresiasaun preventivu ba konstitusionalidade bele husu iha prazu loron 20 nia laran, sura hosi loron ne’ebé simu diploma, maibé tribunál supremu justisa nian tenke fó-sai iha prazu loron 25, ne’ebé prezidente-repúblika bele habadak tanba urjénsia, (3). iha kazu ne’ebé la tuir lei-inan, prezidente repúblika haruka kópia sentensa nian ba governu eh ba parlamentu nasionál, hodi husu atu halo foun fali diploma tuir desizaun tribunál supremu justisa nian, no (4). ho adaptasaun didi’ak tuir artigu 88, lei hatán hakat sa’e vetu tan inkonstitusionalidade, vetu hasoru parlamentu nasionál nia diploma, ne’ebé instituisaun ne’e haruka atu hetan promulgasaun.
ministériu saúde, segunda ne’e, relata kazu  detetadu foun  positivu covid-19 no rekuperadu la iha. maibe, iha  kazu ativu 16.
“ohin kazu detetadu foun  dan rekuperadu la iha. iha mak  kazu ativu 16,” hateten diretora jerál prestasaun saúde, odete da silva viegas  liuhosi karta komunikadu imprensa ne’ebé agência tatoli asesu ohin.
nune’e, hahú 21 marsu 2020 to’o 25 abril 2022  iha kumulativu kazu konfirmadu 22.860 no óbitu 130.
hosi horisehik to’o ohin, laboratóriu nasionál saúde halo teste pcr rua, kompostu viájen internasionál rua, maibe vijilánsia sentinela, rastreiu ba kontaku, rastreiu aleatóriu no, follow up iha kuarentena laiha.
alende ne’e, totál teste pcr ne’ebé halo iha 24 abril 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) iha 23. parte seluk municípiu bobonaro-maliana iha   lima,  no suai iha  16.
populasaun elijível tinan 18 ba leten, ne’ebe simu ona vasina to’o iha loron 25 abril 2022, tuir sistema informasaun saúde iha ministériu saúde, hanesan kumulativu 1ª doze iha dili hamutuk 86,6% no kumulativu 2ª doze iha dili iha 81,5%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona  doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  25 abríl  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha baixa ho covid-19.
dadeersan rai-hun mutin, manu-maus no manu-fuk sira hadau malu hananu kokorek. abitante sira iha sidade dili mós, ida-idak hakleak-an hadeer hadau dalan hodi buka moris. karreta no motor, ema la’o ain sira, halo sidade dili laiha leet atu dada iis ho hakmatek.

iha leet balun nia leet, liu-liu iha rotunda prezidente nicolu lobato comoro, karreta-motor halai hasoru malu no hasee malu liuhosi apita ba malu. karreta no motor hirak ne’e, balun tula oan sira ba eskola. mikrolete númeru 10 no 09, para iha dalan ninin hatuun estudante sira atu ba eskola. tun ho tun, estudante ida-idak leba pasta hakat no la’o ba oin ho ansi, karik tauk atu tarde. sira la’o sikat leet iha ema la’o ain sira seluk nia leet atu ba eskola fatin.
iha biban ne’ebá ne’e, iha inan-feto ida-ne’ebé leba ninia bote iha kabaas ne’e la’o ho ansi. nia destinasaun la’o besik sentru kombustivel borala fuel ne’ebé besik rotunda nicolau lobato atu ba kampung baru ne’e. to’o iha ne’e, feto-faluk ne’e, hatun bote be iha nia kabaas no saku kinur ida be nia tutur, nia hatuur basia kór matak no toples mutin naton ida iha rai, iha moru-hun ne’e, nia tuur iha rai, haloot sasán hirak ne’e ho kuidadu.
estátua prezidente nicolau lobato be hamriik monok iha leten ne’ebá ne’e, dalaruma loron ba loron, sai sasin-matan monok ida ba feto-faluk virginia de jesus, idade 64, húsi munisipiu bobonaro ne’ebé loro-loron buka moris hodi faan haas iha dalan ninin ne’e. knaar ne’e todan maibé inan-feton ne’e haksolok hala’o srvisu ida-ne’e durante tinan 16 nia laran ona. kle’ur no kle’ur tebes duni.
ida-ne’e la’ós esforsu no lori tempu ida-ne’ebé badak. ho neon badins no liman be badaen, atu hatutan moris, feto-faluk ne’e tuur la liga rai hodi ko’a dadauk has fuan be nia hasai hosi ninia bote ka saku laran ne’e. nia liman ruin be tuan daudaun ne’e, hahú nakdedar hodi uza ninia tudik hodi ko’a has fuan. la kle’ur, nia arma haas iha plástiku natón ida-nia laran, arma iha bandeza masa kór kinur no kór de rosa (pink) nia laran hodi hatuur iha meza naton ida-nia leten.
sosa-na’in sira sosa has-budu ne’ebé feto-faluk virginia de jesus, faan iha estrada ibun comoro iha moru-hun estasaun komvustivel borala fuel besik rotunda prezidente nicolau lobato (dalan atu ba kampung baru). osória marques.
feto-faluk ne’e, kada loron, nia faan has ne’e hahú hosi tuku 08h00 dadeersan. ema ne’ebé liu ba-mai iha fatin ne’e, sempre fihir ba has-budu be nia halo ne’e. ema barak gosta sosa ninia has-budu ne’e. balun hosi audian, becora, tasi-tolu, kamping baru, beto mak mai sosa ninia has-budu ne’e. midar. karik nune’e, tanba has ne’e nia budu ho masin-midar ka “sari manis” no tau ho “pewarna” hafoin orna iha plástiku ida-nia laran. no hirak ne’ebé sosa nia has-budu, nia sempre oferese ai-manas ho gatuita.
“ha’u-nia has-budu ne’e kuñesidu tebes. kompradór sira (labarik, klosan, ferik no katuas) ne’ebé sosa ha’u-nia has-budu ne’e la’ós sira-ne’ebé hela besi-besik de’it maibé sira-ne’ebé hela iha becora, audian no tasi-tolu mós sosa has iha ne’e. has plastiku masin-midar nian naton ne’e ida, nia folin sentavus 0,15. bainhira sosa rua ne’e, ha’u fó folin sentavus 0,25,” nia dehan ba agência tatoli.
has ne’ebé nia faan ne’e la’ós foti hosi has-hun ne’ebé kuda iha nia uma hun, maibé nia sosa tutan hosi ema ho folin $15.00 kada saku ida. iha loron ida tomak, dala ruma nia faan has ne’e bele hetan rendeimentu $5.00. maibé, nakonu bote ida mak ema sosa hotu mak nia bele hetan funan $20.00. bainhira ema la sosa hotu, susar hasoru ki’ak, has hirak ne’e lori ba fakar de’it ka lori ba uma hodi fó han fahi.
rezu;tadu hosi faan has-budu loro-loron ne’e, nia rai osan hamutuk hodi oan sira-nia sasán eskola nian no selu eskola. osan balun, nia utiliza hodi sosa ai-han loro-loron nian hanesan sosa foos, mina-tein no sosa modo-tahan ba nia oan sira atu han. mehi ida de’it. han atu moris no bele hatutan moris hodi bele hadau loron aban nian ho hamnasa midar.
“ha’u iha oan na’in-tolu mane rua no feto ida. oan mane boot naran geraldo noronha. oan feto tuir ne’e hola mane tiha ona nia naran mafalda de jesus. oan mane ikun mak naran mundos noronha, agora tama ona eskola sekundária no agora tuir kursu lian korea iha becora. oan primeiru ne’e ninia eskola semester ida selu $35.00 maibé agora sa’e tan to’o $40.00. ida susar liu mak bainhira sira fotocopy barak, liu-liu fotokopia proposál ne’e atu hakiduk mós ladi’ak,” virginia de jesus hateten ho liman hatama no orna daudaun has be nia ko’a halo mihis ne’e ba plástiku laran.
maske ho rendimentu ne’ebé ki’ik tebe-tebes ho dezafiu oi-in ne’ebé nia hasoru, maibé obstakulu ne’e lahamate ninia vontade atu kontinua faan no faan. ho rendimentu ki’ik hosi faan has ne’e, lori nia bele halibur osan uitoan no nia konsege haree no lori nia-oan mane boot (geraldo noronha) konsege ramata nia estudu no gradua iha universidade oriental (unital), becora, dili.
“ha’u faan has-budu ne’e desde 2006 to’o agora. osan ne’ebé ha’u hetan ne’e uitoan de’it maibé rai hamutuk hodi selu ha’u-nia oan na’in tolu nia eskola. ha’u kontente tanba ha’u-nia oan mane boot geraldo noronha bele eskola to’o ramata. kontente tanba nia doku ona xapeo-metan (gradua) iha unital tinan hirak liubá ne’e. dala ruma, estátua nicolau lobato be hatuur iha leten ne’ebá ne’e mak sai sasin ba ha’u loro-loron tuur iha fatin ne’e faan has-budu, hodi lori osan hosi faan has-budu ne’e mak ha’u-nia oan bele gradua,” feto-faluk ne’e hateten ho hamnasa-mihis.
feto-faluk virginia de jesus, idade 64, faan has iha estrada ibun comoro iha moru-hun estasaun komvustivel boral  besik rotunda prezidente nicolau lobato (dalan atu ba kampung baru). osória marques.
ba nia, hela iha sidade dili buat hotu osan no sente moris ne’e karun. tanba ne’e, atu moris no hamoris oan sira-nia loron aban, nia brani hodi hala’o servisu saida de’it. maske nia kaer servisu fo’er iha fo’er laran, maibé nia agradese tanba liuhosi dalan ida-ne’e mak bele hetan netik osan-rahun ruma, hodi bele han-hemu loro-loron. hahan to’o ka la to’o, nia buka meu, tenke fó han nia oan sira maske dalaruma hahan la to’o, nia hili dalan nonook no finje han uluk ona.
dala ruma, se sente moris iha kapitál dili ne’e nia todan hiit labele, feto-faluk ne’e tuur murón hod tanis iha nonook ida-nia laran. nia hateke ba lalehan husu ba maromak, bainhira mak ninia moris ne’e bele hetan mudansa ruma. bainhira nia faan has-budu mak ema la sosa karik, nia matan-ween de’it mak turu hamaluk iha nia hasan. razaun ida de’it. se ema la sosa, loron ohin ne’e lori saida mak bele sosa foos, moda-tahan no sosa mina-tein atu fó han ba oan sira.
“loro-loron ita foer hanesan ne’e. udan mak ema la sosa ne’e, ha’u matan-been tun. ha’u tanis hodi dehan kala udan boot ne’e ema la sosa ona. bainhira tempu udan, ha’u tenke buka fatin hodi hamahoan-an bá. se lae, faan iha moru-hun ne’e, udan monu rai mak tama has sira-ne’e, ema sei la sosa tán. susar tebes, moris ne’e, oan sira,” nia hateten ho oin triste.
feto-faluk virginia de jesus, idade 64, faan mós ai-farina tahan, bua no malus. osória marques.
bainhira la’os tempu has atu fuan, nia badinas hodi faan fali sasán seluk hanesan faan bua no malus, faan ai-farina tahan hodi sustenta ninia família. bainhira nia faan sasán sira-ne’e mak  todan no tutur labele, nia husu tulun ba nia oan-mane ikun (mundos noronha) lori ba fatin faan nian atu faan. laiha ona hanoin seluk atu kontinua dada iis, só faan has, bua no malus, ai-farina-tahan atu bele hetan netik osan no bele sosa netik foos musan ida no mina-tein turuk ida atu bele fó moris.
“hanoin no hanoin. ha’u-nia laen-kaben (pedro noronha) mate tiha ona ne’e halo ha’u stress loos mak lori ha’u faan sasán ne’e. ha’u hanoin loron no kalan, dadeer no lorokraik ne’e oan sira atu han saida, lori saida mak selu oan sira-nia eskola. ha’u pasiénsia de’it ona hala’o ha’u-nia moris ne’e ho oan sira,” nia hatutan ho mata-ween nakonu.
maske nia hasoru moris ida-ne’ebé kruel, nia lalakon esperansa hodi koko atu nafatin hamnasa iha ninia oan sira-nia oin. hahan ka bee hemu laiha, nia sempre hatudu oin midar ba oan sira. maibé bainhira nia tuur mesak, nia fakar ninia terus sira-ne’e liuhosi tanis. ba nia, maromak sempre sai ema kbiit laek sira-nia kbiit no forsa, no sai ema terus-na’in sira-nia esperansa.
feto-faluk virginia de jesus, idade 64, faan mós ai-farina tahan, bua no malus. osória marques.
“ha’u dehan obrigada ba maromak tanba bele hara’ik forsa moris nian mai ha’u atu moris nafatin to’o agora ne’e. ha’u fiar maromak sei lahusik ha’u mesak no oan sira atu hasoru moris ne’e hodi terus mesa-mesak,” nia dehan.
tanis tanba ninia laen-kaben (pedro noronha) fila hikas ona ba maromak nia kadunan santu iha marsu 2013. ninia kaben, iha tempu okupasaun indonézia, hanesan “pegawai negeri” (funisonáriu públiku) no iha tempu ukun an servisu iha timor telecom (tt) maibé tinan rua de’it nia sai hosi servisu. hafoin ne’e, nia kaben la servisu no ninia atividade mak la’o ba la’o mai, no ema bolu ba servisu ajuda ema hanesan taa ai halo ema nia lutu mak ema fó osan uitoan. 
oan-mane tulun inan 
hafoin lakon nia laen-kaben, nia oan-mane boot mak bele tulun nia buka servisu sustenta nia alin sira. nia oan-mane boot, geraldo noronha, moris iha tinan 1991. hahú eskola iha ensinu primaria (sd 5) públiku ne’ebé uluk bolu sd 7. nia eskola iha pré-sekundária 30 de agosto no ensinu sekundáriu iha 10 de dezembro dili, timor-leste. hafoin kontinua estudu iha univesridade orientál (unital) iha tinan 2013 no gradua iha tinan 2018 (lisensiadu iha téknika eletrónika).
maromak tulun! to’o iha tempu ida, maromak haraik tulun ba nia oan-mane boot (geraldo noronha) bele tulun nia inan hodi buka osan. foufoun servisu hamutuk ho ema vietname hodi hadi’a ema-nia sasán eletrónika sira-ne’ebé aat. maibé, agora patraun ne’e ba tiha ona nia rai, entaun agora provizoriamente nia la servisu fali oa.
“durante ha’u-nia oan mane-boot servisu ho patraun vietname ne’e kada fulan simu $250.00. osan ne’e, ha’u rai hamutuk to’o halo uma ida ho kuartu tolu atu ema ka joven sira bele aluga (kos fatin). kada fulan, ema ne’ebé aluga kuartu ne’e selu osan $50.00. osan kuartu rua nian ($100) ne’e ha’u mak simu no kuartu ida-nian ($50) ne’e ha’u-nia oan mane geraldo mak simu,” nia dehan.
iha sorin seluk, atu buka moris, nia oan-mane boot ne’e mós halo negóriu (fila liman) de’it iha uma hodi hadi’a ema-nia sasán eletrónika hanesan jaleira, televizaun, rice-cooker ne’ebé aat, hafoin ema fó osan uitoan ($20.00 ka $30.00).  
nia oan feto mafalda de jesus moris iha tinan 1994 no hala’o ninia estudu primária nafatin iha eskola públiku sd 5 (sd 7), pre-sekundária iha 30 agosto no sekundária iha colégio são miguel arcanjo dili, timor-leste, maibé agora hola mane tiha ona.
nia oan mane-ikun, mundos noronha, moris iha 2002. hahú eskola primária iha sd 5 (sd 7) iha tinan 2007. kontinua pre-sekundária 30 agosto no sekundária mak iha sma 4 unamet balide no remata iha tinan 2019. konsege tama iha unital maibé iha semestre ii de’it nia sai fali. maibé, daudaun ne’e nia tuir formasaun lian korea iha sentru formasaun becora.
ministériu saúde relata kazu, detetadu pozitivu foun na’in-haat, rekuperadu laiha no kazu ativu 19.
“ohin kazu detetadu foun haat, rekuperadu laiha no kazu ativu 19,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, kuarta ne’e. 
nune’e, hahú 21 marsu 2020 to’o 04  maio 2022  iha kumulativu kazu konfirmadu 22.879 no óbitu 130.
hosi horisehik mai ohin, laboratóriu nasionál saúde halo teste pcr 121,  kompostu vijilánsia sentinela laiha, rastreiu ba kontaku laiha, rastreiu aleatóriu 12, viájen internasionál 109, follow up iha kuarentena laiha.
alende ne’e, totál teste pcr ne’ebé halo iha  03 maio 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 49 hanesan maubisse laiha,  maliana 11, viqueque laiha , suai neen,  baucau laiha, ermera laiha, raeoa laiha, hngv  41,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 04 maio  2022, tuir sistema informasaun saúde iha ministériu saúde,hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,5/100 mil abitante.
iha loron  04 maio  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 laiha.
covid-19: kazu pozitivu na’in-ida, rekuperadu hitu no ativu 15
 vise prezidente parlamentu nasionál, deputada maria angelina sarmento lopez, konsidera konstituisaun repúblika fó dalan ba prezidente repúblika, josé ramos horta halo fiskalizasaun abstratu konstitusionalidade ba orsamentu retifikativu 2022, maski prezidente repúblika sesante promulga ona.
“prezidente repúblika atuál bele halo fiskalizasaun konstitusionalidade tanba   tranzisaun entre prezidente repúblika sesante ho prezidente repúblika foun polítika bele diferente hodi hakarak halo fiskalizasaun pur konstitusionalidade  ne’e direitu ninian,” vise pn ne’e hateten ba embaixadór austrália iha timor-leste, bill costello, tersa ne’e hala’o enkontru ho prezidente repúblika, josé ramos horta, hodi atualiza área kooperasaun entre estadu rua no hato’o prosesu formasaun governu foun iha austrália.

diplomata australiano ne’e kontente hasoru malu ho prezidente repúblika ba dahuluk hafoin simu responsabilidade foun nu’udar xefe estadu.
“objetivu hosi enkontru ne’e atu atualiza área balun hanesan kooperasaun entre austrália no timor leste. espesifikamente fó hatene prezidente repúblika kona-ba progesu formasaun governu foun iha austrália. ami foin lalais hala’o eleisaun semana kotuk no hili ona primeiru-ministru no mós ohin loron iha austrália hili ona ministru sira seluk,” nia hateten ba jornalista sira hafoin ramata enkontru ho xefe estadu, josé ramos horta, iha palásiu prezidensiál nicolau lobato, bairru pite.
nia ko’alia kona-ba kontaktu entre governu hosi nasaun rua ne’e no mós posibilidade konvida prezidente repúblika, josé ramos horta, atu vizita austrália.
“ami mós ko’alia no konfirma posibilidade kona-ba vizita prezidente repúblika ba austrália ne’ebé sei akontese iha tempu hirak tuir mai,” nia hateten.
embaixadór austrália iha timor-leste ne’e atualiza ba xefe estadu atividade lubuk hanesan iha área telekomunikasaun, ne’ebé ohin nia-parte mós sai sasin ba asina akordu ba fibra optika hosi governu timor-leste no kompañia alcatel submarine network (asn).
aleinde ne’e, embaixadór ne’e ho pr diskute prosesu negosiasaun akontese iha kampu greater sunrise.
“ami mós ko’alia uitoan kona-ba negosiasaun ne’ebé akontese iha kampu greater surise ne’ebé haree kona-ba espesial rejime ne’ebé liga ba asina akordu fronteira maritima iha tinan 2018,” nia hateten.
austrália iha kompromisu mútua atu koopera iha broadcasting entre timor-leste no austrália,
tanba governu foun austrália iha kompromisu atu servisu ho governu timor leste iha mobilidade traballadór ne’ebé austrália sei fó oportunidade barak tan ba timor-oan sira hodi bá servisu iha austrália ho durasaun tempu ne’ebé naruk.
nune’e mós, nia dehan, austrália sei fornese viza rezidénsia permanente ba timor-oan sira-ne’ebé ba austrália.
ministériu edukasaun juventude no desportu (mejd) sei hein prosesu re-verifikasaun profesór kontratadu 5.203 molok determina estatutu ba permanente.
“ministériu sei hein prosesu re-verifikasaun, bainhira finaliza ona sei aselera prosesu iha tempu besik, tanba asuntu profesór kontratadu no voluntáriu sai preokupasaun boot tebes ba ministériu,” ministériu edukasaun juventude no desportu, armindo maia, hateten iha palásiu governu, kuarta ne’e.
 komisaun g rekomenda mejd integra profesór kontratadu iha prosesu rekrutamentu foun
aleinde ne’e, kestaun ne’e mejd aprezenta ona ba komisaun funsaun públika (kfp) no konsellu ministru hodi halo mudansa ba estatutu hosi kontratadu ba permanante liuhosi rekrutamentu foun.
“daudaun profesór sira laiha problema ho saláriu, durante ne’e sira kontinua simu, maibé preokupasaun ida maka sira-nia estatutu presiza iha mudansa,” nia akresenta.
daudaun ne’e, mejd konsege verifika ona profesór hamutuk 2.699, maibé prosesu seidauk ramata tanba sei hasoru tempu kampaña no eleisaun, tanba ne’e ministériu sei suspende hela.
“kuandu sira-nia prosesu ramata ona, ministériu iha ona planu atu muda sira-nia estatutu ba kontratadu, maibé sei liuhosi prosedimentu ida kuandu sira kompleta rekezitu maka ministériu bele halo kontratu ho sira,” ministru tenik.
ministériu asuntu parlamentár no komunikasaun sosiál (mapkoms), kinta ne’e, hamutuk ho diretór jerál hosi ministériu ka instituisaun estadu halo reuniaun koordenasaun hodi avalia servisu relasiona ho intervensaun iha parlamentu nasionál (pn), nune’e ba oin bele mellora servisu di’ak liután.

“reuniaun ida-ne’e, reuniaun koordenasaun entre ministériu asuntu parlamentár no komunikasaun sosiál ho ministériu hotu ne’ebé iha ne’e, ami halo koordenasaun ho diretór jerál sira atu haree téknikamente oinsá ami bele hatan preukupasaun deputadu sira-nia ho lalais no efetivu. tanba, durante ne’e ami nota katak, iha problema tékniku balun ne’ebé presiza hasoru malu atu ko’alia. tanba ne’e, reuniaun ne’e halo avaliasaun no fó hanoin ba malu atu bele halo servisu di’ak liután,” ministru asuntu parlamentár no komunikasaun sosiál (mapkoms), francisco martins da costa pereira jerónimo, hateten ba jornalista sira, hafoin hala’o reuniaun diretór jerál kada ministériu iha arkivu no múzeu rezisténsia timor-leste (amrt-sigla portugés), díli, kinta ne’e.
governante ne’e hateten, durante iha servisu, mapkoms no ministériu sira iha progreseu servisu barak, ligadu ho problema ne’ebé deputadu no deputada sira foti iha parlamentu nasionál, mapkoms no ministériu koordena no fó informasaun fali ba deputadu sira.
“ami-nia progresu (servisu) mak buat lubuk ida ne’ebé deputadu sira foti, ami sempre iha koordenasaun no fó mós informasaun mai fali deputadu sira liuhosi hakerek, maibé nia desáfiu ami hasoru mak problema liña koordenasaun. tanba, dala ruma iha ministériu sira-ne’ebé ami tau hela ema iha ne’ebá, ema iha tiha derrepente nia muda, ho ida-ne’e afeta ba ami-nia koordenasaun sira-ne’e. nune’e mós akontese katak, diretór sira halo tiha preparasaun sira hotu, maibé mai fali gabinete mak dala ruma haluha no la haruka fali mai. entaun, ida-ne’e mós sai dezafiu maibé ami hetan ona solusaun hamutuk,” nia dehan.
solusaun ideál mak, tenke iha koordenasaun di’akliu, se kuandu seidauk iha telefone malu no husu informasaun la’o ona ka oinsá, nune’e, bele fasilita servisu lalais.
diretora jerál prestasaun saúde hosi ministériu saúde (ms), odete da silva viegas, akresenta enkontru ne’ebé organiza hosi mapkoms hanesan enkontru avaliasaun, signifika katak durante ne’e parlamentu nasionál levanta hela kestaun ne’ebé relasiona ho liña ministériál hotu nia papél, inklui ministériu saúde.
hosi enkontru ne’e atu fó hanoin ba diretór jerál sira, katak karik iha mekanizmu seluk ne’ebé di’ak atu bele fasilita di’ak liután servisu sira, durante ne’e parlamentu nasionál kestiona, tanba hosi janeiru to’o maiu iha 106 relatóriu, ida hetan resposta mak 24, maibé 66 pergunta laiha resposta.
“tanba ne’e, preukupasaun sira-ne’e mapkoms husu atu bele kria koordenasaun di’ak ba asuntu ne’e. ho ne’e, ha’u hanoin katak ideia di’ak,” nia hateten.
ministériu asuntu parlamentár no komunikasaun sosiál (mapkoms), hanesan departamentu governamentál ida-ne’ebé responsavél ba konsesaun, ezekusaun, koordenasaun no avaliasaun polítika ne’ebé definida no aprovada, liuhosi konsellu ministru ba área komunikasaun sosiál no asuntu parlamentár bazea ba dekretu-lei númeru 42/2020, loron 01 fulan-outubru, tuir estrutura orgánika hanesan hatuur iha artigu 2.
artigu 15 hosi dekretu-lei nú. 42/2020, 01 outubru, hatuur gabinete asuntu parlamentár (gap), nu’dae servisu sentrál hodi fó apoiu tékniku no administrative ba ministru iha matéria relasaun governu ho parlamentu nasionál no bankada parlamentár sira.
atu fasilita servisu entre órgaun rua ne’e, mak liuhosi diploma ministeriál nú. 3/2021, 18 janieru, estrutura órtganika funsionál mapkoms nian iha mudansa ho kriasaun unidade rua (2) iha gabinete asuntu parlamentár (gap) nia okos mak hanesan; unidade koordenasaun ho komisaun espesializada sira no plenáriu iha parlamentu nasionál (ucceppn, sigla portugés) no unidade koordenasaun ho bankada no konferénsia líder bankada sira (ucbclb, sigla portugés).
papel prinsipál unidade koordenasaun ho komisaun espesializada sira no plenáriu iha parlamentu nasionál (ucceppn) no unidade koordenasaun ho bankada no konferénsia líder bankada sira (ucbclb) mak;

fó apoiu ba primeiru-ministru ne’ebé koadjuva ba ministru asuntu parlamentár no komunikasaun sosiál hodi konsolida no asegura relasaun entre governu ho parlamentu nasionál; akompaña atividade;
akompaña atividade reuniaun plenária, reuniaun komisaun parlamentár no reuniaun líder bankada;
akompaña prosesu lejislativu komun, ne’ebé envolve iha diskusaun, aprovasaun no publikasaun aktu lejislativu sira [membru governu mak partisipa no akompaña hosi tékniku sira].
realiza atividade rutina hodi transmite informasaun liga ho administrasaun no atendimentu públiku.

kandidatu prezidente repúblika ba períodu 2022-2027 ho númeru sorteiu 2, francisco guterres lú olo, domingu ne’e hala’o abertura kampaña loron daruak ba eleisaun prezidensiál segunda volta iha kampu futebol suai, munisípiu covalima.

 kampaña abertura: lú olo koordena ho ezekutivu fó prioridade ba povu nia moris di’ak
lú olo hato’o nia kompromisu katak, bainhira reeleitu sai sai xefe estadu sei hametin estadu direitu demokrátiku hodi kumpre liu konstituisaun sei la hakruuk ba ema ida nia vontante tanba konstituisaun kesi metin sidadaun nia direitu iha ne’eba.
“atu sai prezidente repúblika tenke hetan lejitimidade vontade povu, nune’e ho hanoin mai respeitu povu nian hodi kontinua servi povu ida-ne’e,” lú olo hateten apoiante sira, domingu ne’e.
rai timor-leste nu’udar estadu repúblika demokrátiku hatur iha lei inan katak prezidente repúblika kumpre de’it knar tuir konstituisaun haruka nu’udar órgaun la’ós  servisu mesak sai xefe estadu no hatene servisu ho órgaun sira seluk hanesan parlamentu nasionál, governu no tribunál rekursu sei la interfere kompeténsia maibé bele halo tuir lei ne’ebé iha interdepedénsia ba malu.
“órgaun sira-ne’e sai hanesan rin ba nasaun repúblika ho ida-ne’e sei halo tuir vontade povu nian halo tuir de’it konstituisaun,” nia hateten.
bainhira eleitu mak sei sai prezidente repúblika ba povu tomak hodi hala’o dezenvolvimentu sustentavel no importante, garante pás no estabilidade hodi hadi’a dezenvolvimentu povu ida ne’e nia moris, tanba tinan barak ona timor-leste ukunaan maibé povu barak sei hasoru problema bee-moos, estrada no seluk tan nune’e presiza hadia buat barak atu bele benefisía povu.
nia dehan, hanesan atual prezidente repúblika antes ne’e mós halo ona vizita mai iha covalima (suai) nota katak hasoru problema bee-moos no iha informasaun katak iha ona estudu balun atu dada bee iha munisípiu ne’e, ho ida-ne’e bainhira eleitu mak sei hamutuk ho governu hodi tau atensaun.
ne’ebé sei haree orsamentu jerál estadu kada tinan bainhira parlamentu nasionál aprova haruka ba gabinete pr mak sei estuda hodi haree tau atensaun ba nesesidade povu.
no sai xefe estadu halibur ho timor-oan hotu buka diálogu tur hamutuk hodi rona ema seluk nia hanoin no ko’alia diferensia sira ne’ebé iha hodi fó solusaun no fó ksolok ba povu.
tanba ne’e, nia husu militante no apoiante ho povu tomak atu vota ba nia kandidatura hodi fó vitória iha eleisaun segundu volta.
“tanba ne’e, vota mai ha’u, iha loron 19 abríl no ha’u prontu atu bele hala’o servisu. no, ha’u kontente imi-nia votu fó ona iha primeiru no fiar votu sei aumenta no manán iha suai-covalima iha segunda volta,” nia hateten.
apoiante kandidatu pr lu olo iha suai-covalima. anito santos.
prezidente repúblika nia kompeténsia ida mak sai hanesan komandante supremu forsa armada, nune’e dbainhira eleitu mak sei ko’alia ho governu oinsá hakarak instituisaun militár sai operasionál modernu ho kondisaun, nune’e bele sai lutu ba nasaun no presiza aumenta membru foun hodi kompleta, no mós sei ko’alia oinsá hadi’a kondisaun pntl hodi fó seguransa ba povu.
konselleiru másimu partidu khunto, josé dos santos naimori bukar, hateten kandidatu lú olo  povu timor-leste kuñese ona tinan 24 nia laran la dúvida, nune’e militante khunto  hamutuk 3000-resin iha covalima hamutuk ho povu tomak sei la vota sala hodi fó vitória ba kandidatu hosi partidu fretilin ne’e.
nia dehan, oitavu governu forma hosi plataforma entendimentu hosi partidu tolu khunto, fretilin, plp ne’ebé forte nune’e konvida povu tomak atu vota ba lú olo sai xefe estadu servisu hamutuk ho governu hodi implementa programa moris di’ak povu nian.
enkuantu, iha kampaña ne’e partisipa hosi sekretáriu jerál partidu fretilin, mari alkatiri, vise prezidente plp, deometro amaral, konselleiru másimu partidu khunto, josé naimori bukar, no hetan partisipasaun  másimu hosi militante partidu fretilin, partidu libertasaun populár (plp), partidu kmanek haburas unidade nasionál timoroan (khunto), kandidatu partidu os verdes no seluk tán.
kampaña ne’e mós hetan supervizaun hosi komisaun nasionál eleisaun (cne,siglá portugés), observadór internasionál, provedória direitu umanu no justisa (pdhj) no mós hetan seguransa másimu hosi komandu polísia nasionál timor-leste (pntl), munisípiu covalima, no kampaña ne’e kumpre oráriu hosi órgaun eleitorál hahú iha tuku 15h00 lorokraik.
tuir oráriu, kandidatu pr lú olo iha loron 04 abríl aban sei kontinua hala’o nia kampaña iha munisípiu manufahi.
organizasaun naun govermentál (ong) saúde ba ema hotu (sabeh), kontinua hatudu kompromisu ho voluntáriu fó tratamentu ka asisténsia saúde bázika ba komunidade sira iha territóriu tomak inklui veteranu na’in-577 hosi munisípiu 11.
diretór ezekutivu sabeh, andrezinho belo, informa iha tinan 2021 mai too horsehik, konsege fó asisténsia saúde ka konsulta ba veteran iha área remota liuliu iha munisípiu 11 na’in-577, hosi númeru ne’e maioria veterau la hetan asisténsia saúde hosi profisionál saúde sira tanba dook hosi postu saúde.
  sabeh kontinua oferese tratamentu saúde bázika ba  komunidade ho voluntária
diretór ezekutivu sabeh, doutór andrezinho belo konsulta hela veteranu filipe de jesus ‘aslores’ ne’ebé sofre iha kotuk-laran no hirus-matan, tanba hetan baku husi forsa indonézia sira iha tempu okupasaun. imajen/tatoli
sabeh hahú nia misaun iha tinan 2011 hodi oferese tratamentu saúde bázika ba komunidade liuliu sira ne’ebé la asesu tratamentu saúde iha sira-nia hela fatin ho gratuitu ka voluntáriu
durante oferese tratamentu saúde bázika, sabeh mós identifika veteranu barak la hetan konsulta sira nia saúde tanba hela dook husi fasilidade saúde, nune’e sabeh hakbesik saúde hodi identifika sira-nia moras.
“veteranu sira ne’ebé mak ita identifika sira-nia moras mak kilat musan barak sei iha sira-nia isin no barak mak moras ho termu médiku katak sacrolumbalgia (moras iha kotuk laran) tanba uluk ema torturasaun ba sira ,” diretór ezekutivu ne’e  hateten ba agência tatoli iha nia knaar fatin kampaun caicoli, segunda ne’e.
doutór ne’e esplika banihira identifika sira-nia moras iha área remota mak ho kondisaun grave halo kedan koordenasaun ho profisionál  saúde iha ospitál referál hodi halo transferénsia mai iha hospitál nasionál  guido valadares (hngv) hodi hetan tratamentu médiku espesiál.
  veteranu ermera agradese sabeh-prezidénsia repúblika ba tratamentu saúde gratuita
nune’e, iha tinan 2021 sabeh fó tratamemtu ba ema sira ne’ebé  iha área rurál husi munisípiu 11 hanesan baucau, bobonaro,  dili, viqueque, lautem, covalima, ainaro, aileu, same,  liquiça no ermera no tuir planu sei ba fali ataóro no rejiaun administrativa espesiál oé-cusse no ambeno (raeoa) iha tempu badak.
“tinan kotuk ne’e ita fó tratamentu saúde ba ema sira iha área remota ne’ebé mak dook husi fasilidade saúde entaun ami hakbesik saúde no konsulta sira hamutuk rihun-14-resin. no moras ne’ebé aas iha komunidade nia leet mak hanesan  moras ispa, tensaun aas,  estomagu, moras kulit króniku, anemia,  lumbriga, má nutrisaun, no  tuberkoluze husi moras sira ne’e maioria labarik  idade 0- 17  inklui katuas ferik ne’ebé mak idade avansadu ona,”  nia esplika.
doutór andrezinho belo ho ekipa bá vizita avó-feto ida ne’ebé mesak tau matan ba nia bei-oan na’in- tolu ne’ebé ho kondisaun defisiente durante tempu kleur ona. imajen/sabeh
sabeh hanesan organizasaun ho profisionál saúde ne’ebé fó asisténsia saúde ho voluntáriu ba komunidade iha área remota. profisionál saúde hamutuk 125, kompostu husi médiku, enfermeiru, parteira, farmasista no saúde públika.
hahú hosi janeiru too horisehik tinan ne’e, sabeh kontinua apoia vasina ba ema sira ne’ebé  seidauk vasina  doze dahuluk no  doze daruak  iha sentru saúde lima iha dili laran hanesan sentu saúde becora, formoza, comoro, vera-kruz no metinaro.
alende ne’e, hahú hosi fevereiru too agora sabeh fó tratramentu iha munisípiu tolu hanesan viqueque liquica no covalima  hodi foka liu ba área remota ho populasaun hamutuk 3.375.
“ita nia ekipamentu médiku sufisiente hodi fó tratamentu ba komunidade sira iha área rural,” nia afirma.
  tinan 2020, sabeh sei hakbesik saúde ba área remota
prezidente repúblika (pr) períodu 2022-2027 emposadu, josé ramos horta, prefere dezenvolve polítika esterna timor-leste, nune’e bele iha relasaun di’ak ho entidade oin-oin iha rai-li’ur, no defende interese povu no nasaun.
órgaun soberanu no konvidadu hosi rai-li’ur no rai-laran partisipa serimónia investidura prezidente repúlika períodu 2022-2027, josé ramos horta, iha tasi-tolu, kinta (19/05). antónio daciparu
“iha kuadru multilateralizmu inklui promosaun ba respeitu no amizade entre rai soberanu sira, ha’u propoin dezenvolvimentu polítika esterna timor-leste, tanba organizasaun nasaun unida (onu) ne’ebé dezempeña knaar sentrál iha konstrusaun estadu, kontinua sai nu’udar espresaun konkreta ba solidariedade no kooperasaun internasionál, ne’ebé sein onu, situasaun umanitária iha parte barak iha mundu sei substansialmente agravada ho ema tokon ba tokon hetan kondenasaun ba kiak rabat-rai no hamlaha, la hetan protesaun no sai vítima konflitu violentu lubuk ida ne’ebé kontinua akontese iha mundu,” pr horta hato’o diskursu iha serimónia investidura, iha tasi-tolu, kinta ne’e.
 ramos horta kompromete sai prezidente repúblika ba povu tomak
antigu diplomata ne’e nota katak impaktu sosiál no ekonomia hosi funu ukránia, afeganistaun, myanmar, síria no yemen ba nasaun seluk inklui timor-leste, tanba auzénsia líder mundiál no paraliza mekanizmu multilaterál sira ba prevensaun no mediasaun ba konflitu sira, tanba ne’e nia hakarak promove relasaun ho nasaun viziñu sira.
prezidente repúblika períodu 2022-2027, josé ramos horta. antónio daciparu
“ha’u sempre defende no kontinua atu defende relasaun ho repúblika indonézia, austrália, nova zelándia no rai sira iha sudeste aziátiku jeografikamente besik liu timor-leste, tenki iha topu ba ita-nia ajenda nasionál. ita tenki esplora forma sira ne’ebé efikás ba integrasaun ekonomika no komersiál inklui kooperasaun boot liután iha área sira defeza no seguransa, dezignamente seguransa marítima,” nia afirma.
aleinde ne’e, horta dezeja timor-leste insentiva kooperasaun sub-rejionál ho privínsia indonézia orientál sira, partikulamente nusa tenggara timur, no territóriu norte austrália no oeste australianu, liliu iha promosaun ba dezenvolvimentu komérsiu inklui mobilidade ema no produtu sira liuhosi konetividade marítima no aérea.
serimónia investidura prezidente repúlika períodu 2022-2027, josé ramos horta, iha tasi-tolu, kinta (19/05). antónio daciparu
“ha’u saúda líder matenek xanana gusmão no ninia ekipa tomak hosi gabinete fronteira marítima no terrestre, tanba esforsu, intelejénsia no dedikasaun ne’ebé rezulta iha selebrasaun tratadu internasionál ne’ebé konfirma liña mediana ida iha tasi timór hanesan fronteira marítima permanente entre austrália no timor-leste. rekoñese mós parte austrália, ne’ebé lidera hosi ministra negósiu estranjeiru, julie bishop, ba nia sinseridade no determinasaun atu rezolve disputa ne’ebé afeta relasaun entre rai rua ne’e,” horta hato’o apresiasaun.
reforsa kooperasaun multilaterál
prezidente repúblika eleitu ne’e konsidera  asosiasaun nasaun sudeste aziátiku (asean, sigla inglés) hahú ninia kontrusaun iha tinan 1967 sai nu’udar pilár fundamentál ba prosperiedade no estabilidade rejiaun inklui sai nu’udar modelu susesu hosi organizasaun multilaterál sira iha órden internasionál.
órgaun soberanu no konvidadu hosi rai-li’ur no rai-laran partisipa serimónia investidura prezidente repúlika períodu 2022-2027, josé ramos horta, iha tasi-tolu, kinta (19/05). antónio daciparu
“adezaun timor-leste ba asean sai nu’udar objetivu estratéjiku nasionál ne’ebé ha’u rasik defende, hahú kedas iha tinan 1974, durante enkontru istóriku ida iha jakarta hamutuk ho ministru negósiu estranjeiru, adam malik,” horta haktuir.
iha sorin seluk, pr emposadu haree mós japaun sai nu’udar parseiru jenerozu ida ba timor-leste, liuhosi apoiu partikulamente iha setór infraestrutura no konstrusaun terminál aérea foun iha aeroportu dili. durante dékada barak nia laran japaun sai ona nu’udar pilár importante ida iha multilateralizmu ho ninia apoiu diplomátiku no finanseiru ba ajénsia espesializada, programa no fundu sira onu nian.
aleinde ne’e, timor-leste no repúblika koreia iha esperiénsia istóriu idéntiku tebes, ne’ebé povu ho governu koreanu sai parseiru ne’ebé iha fuan-boot iha timór. fó oportunidade ba merkadu servisu ba traballadór timor-oan.
“ha’u hein númeru traballadór timor-oan sira sei aumenta signifikativamente. ha’u afirma iha ne’e, ita-nia solidariedade tomak ho repúblika koreia relasiona ho situasaun inseguransa no tensaun iha penínsila koreana no ita konkorda ho inisiativa sira tomak liuhosi diálogu hosi halakon tensaun sira iha rejiaun ne’ebá,” nia tenik.
nu’udar poténsia globál, membru permanente konsellu seguransa onu, repúblika populár xina iha responsabilidade boot iha promosaun no defeza ba diálogu atu prevene paz rejionál no globál.
“paz só bele sai reál no dura iha tempu naruk bainhira hetan liuhosi dala diálogu no respeitu mútua, iha ne’ebé laiha parte ida maka sente forsada no umillada. nu’udar ita hotu-nia intensaun atu haluan kooperasaun bilaterál ho xina, liliu iha área sira agrikultura sustentável, orgánika, industria kiik sira, komérsiu, teknolojia foun sira, enerjia renovável sira, konetividade, dijitalizasaun, intelijénsia artifisiál no infraestrutura nasionál no rurál sira,” xefe estadu adianta.
la haluha mós mensiona, estadu unidu amérika sempre kontribui bebeik iha konstrusaun estadu timor-leste.
serimónia investidura prezidente repúlika períodu 2022-2027, josé ramos horta, iha tasi-tolu, kinta (19/05). antónio daciparu
“ha’u-nia intensaun maka atu kontinua promove relasaun espesiál ida-ne’e. maibé ho espesífika liu, ha’u hakarak haforsa liután importánsia iha programa millennium challenge coorporation. ha’u hato’o ha’u-nia apresiasaun ba us navy seabees ne’ebé hala’o operasaun iha timor-leste liu ona tinan 10, iha servisu hamutuk ho falintil-forsa defeza timor-leste (f-fdtl) no ita hakarak haree reativasaun ba programa sira us peace corps nian iha área ensinu ba lian inglés no apoiu ba projeru sira dezenvolvimentu rurál nian,” nia dehan.
iha sorin seluk, horta louva entendimentu internasionál ne’ebé bazeia iha kooperasaun no interdepedénsia atu hamutuk hasoru dezafiu komun sira, nune’e bele promove paz no rekonsiliasaun, prezerva rai enkuantu sai uma komun ba umanidade, hodi trava alterasaun klimátika sira no prezerva rai-inan, halakon eskravatura infantil no kiak rabat-rai.
“buat sira ne’e tenki sai valór orientadór ba ita-nia relasaun internasionál. timor-leste ohin sai nu’udar baze ba paz no solidariedade. atu alkansa paz rohan-laek, ne’ebé orienta hosi xanana gusmão iha sintonia hamutuk ho líder nasionál tomak, ita hili determinante ba rekonsiliasaun nasionál no rejeisaun ba justisa retributive hosi manán-na’in sira. ita moris iha demokrasia imperfeita maibé pasífika sein iha rejistu ba tipu violénsia polítika, étnika ka relijioza ruma, relijiaun predominante sira oioin iha ita-nia rain moris ho esperítu fraternidade tomak,” pr salienta.
prezidente parlamentu nasionál, aniceto longuinhos guterres lopes, hala’o sorumutu ho pr eleitu ko’alia oinsá pn aprova rezolusaun atu timor-leste adota deklarasaun pás mundiál kona-ba fraternidade umana no moris hamutuk, hosi dokumentu ne’ebé amu papa francisco hasai. 

“ha’u mak husu enkontru ho prezidente parlamentu nasionál hodi haree fila-fali kestaun deklarasaun kona-ba fraternidade umana ne’ebé inisiativa hosi santidade amu papa francisco ho saserdote musulmanu al-azhar halo dokumentu ne’ebé asina iha abu dabi, 04 fevereiru 2019. ne’ebé, importante atu adopta iha timor-leste,” ramos horta hateten ba jornalista sira hafoin ramata enkontru iha gabinente prezidente parlamentu nasionál, kinta ne’e.
iha dokumentu ne’e husu apelu ba governu atu adopta nu’udar dokumentu nasionál hodi bele tama iha kuríkulu eskola nian hodi eduka ka sensiviliza atu inspira estudante no joven ho sosiedade tomak, tanba buat ida importante tebes atu hametin dame rai sira no iha mundu fraternidade umana.
iha tinan kotuk, dokumentu ne’e asembleia organizasaun nasaun unida (onu) halo tiha ona rezolusaun ida atu sai hanesan loron mundiál.
laureadu prémiu nobel da pás ne’e ko’alia ho prezidente parlamentu nasiobál no antes ne’e mós ho lidér nasionál sira seluk.
“ha’u ko’alia ho prezidente parlamentu no mós antes ne’e ho sekretáriu jerál partidu fretilin mari alkatiri, primeiru-ministru taur matan ruak, prezidente repúblika francisco guterres lú olo, xanana gusmão hotu-hotu konkorda no timor-leste bele adopta dokumentu ne’e,” nia hateten.
sorumutu ho prezidente parlamentu ne’e atu haree oinsá prosesu ne’e iha parlamentu nasionál, bankada sira hotu konkorda nune’e prepara ona rezolusaun ida no ohin duni plenária bele aprova.
prezidente repúblika eleitu ne’e hateten, ida ne’e signifika timor-leste sai nasaun primeiru iha mundu ne’ebé parlamentu nasionál no estadu adopta dokumentu refere sai ofisiál hafoin tuir kanál governu nian haruka ba ministéiru edukasaun hahú tama iha kuríkulu eskolár.
iha fatin hanesan, prezidente parlamentu nasionál, aniceto guterres, hateten pn ajenda ona iha kinta ne’e (12/04/21) sei realiza reuniaun plenária extraordinária ba diskusaun no votasaun projetu rezolusaun pn númeru 93/v(4a), kona-ba pás mundiál, fraternidade umana no koexisténsia komun.
 asosiasaun enfremeiru timor-leste (aetl), segunda ne’e, komemora loron mundiál enfremeira ba tinan 100 ho tema “investe iha área enfermajen no respeitu direitu no atu asegura saúde globál”, iha hospitál nasionál guido valadares (hngv).
biban ne’e, vise sekretáriu jerál aetl, zeremias da cruz, hateten selebrasaun loron mundiál ba enfremeiru ne’e importante tebes atu ba oin asosiasaun kontinua nafatin hadi’a kualidade atendimentu ba populasaun iha fasilidade saúde sira.
“asosiasaun husu nafatin ba profisionál saúde liuliu enfremeiru sira ne’ebé serbisu iha instituisaun estadu no privadu atu fornese atendimentu ho kualidade no minimiza problema sira ne’ebé durante ne’e populasaun sira kestiona iha mídia,” vise sekretáriu jerál ne’e hateten hafoin ramata serimonia iha hngv-bidau, segunda ne’e.
aetl rejista iha ministériu saúde ho membru 1.000-resin, hosi númeru ida ne’e la inklui sira ne’ebé mak servisu iha fasilidade privadu no barak liu mak servisu iha postu saúde no sentru saúde too hngv.
ezijénsia hosi mundu no organizasaun mundiál saúde atu mínimu enfermeiru ho ninia nivél edukasaun tenke too iha diploma iii, nune’e aetl rasik halo ona negosiasaun ho ministériu saúde no rezultadu iha ona katak enfermeiru na’in-90  mak ho nivél eskola  enfermajen saúde  (spk,sigla indonézia) atu kontinua sira nia estudu iha universidade nasionál timor lorosa’e (untl).
“ita sei kontnua nafatin ita-nia membru sira ne’ebé servisu iha fasilidade saúde atu   hetan diploma iii iha universidade nasionál timor-leste (untl),” nia kompromete.
iha fatin hanesan, diretór klíniku hngv, marcelino correira, informa enfermeiru   sira ne’e importante tanba servisu loro-loron iha fasilidade saúde hodi atende pasiente sira hodi bele rekupera.
“sai enfermeiru tenke servisu di’ak hodi atende pasiente sira hodi ajuda ema ne’ebé mak presiza ita-nia tulun liuhosi atendimentu ne’ebé mak loron-loron ita halo,” nia afirma.
partisipa iha seremonia komemorasaun loron mundiál enfremeiru mak estudante hosi universidade nasionál timor lorosa’e (untl), institutu siénsia saúde (ics), undil, unital, no institutu superiór cristal no konvidadu sira seluk.
ms enkoraja parteira sira mellora atendimentu ba inan no oan
deputadu hosi bankada fretilin iha parlamentu nasionál, fabião oliveira, husu ba governu liuhosi ministéiru relevante atu muda urjente lixeira tibar, munisípiu likisa ba fali fatin seluk.

“hanoin urjentemente governu haree atu muda ona fatin hosi tibar ba fali iha fatin seluk. segundu, husu governu haree ona oinsa mak atu bele halo resiklazen ba iha lixu sira-ne’eba hodi labele abitua sunu. se lae, ita-nia populasaun aban-bainrua bele sofre hotu moras infesaun vias respiratóriu,” deputadu fretilin ne’e levanta liu hosi plenária parlamentu nasionál, segunda ne’e.
nia rekomenda ba governu, importante muda fatin ka prioridade resiklazen lixu sira-ne’e hodi tau iha nia fatin hodi labele sunu lixu, se lae ahí-su’ar kontamina ho kímika fó afeta ba ema-nia saúde.
“hanoin rekomenda ba governu atu haree kestaun ne’e urjente atu rezolve tanba iha tibar populasaun barak mak hela iha ne’eba,” nia dehan.
tanba, nia dehan, iha tibar ne’ebá iha mós klínika hosi madre sira-ne’ebé halo tratamentu maiória ba pasiente sira iha tibar ne’ebá ne’e mesak sofre moras infesaun vias respiratóriu.
atu halo prevensaun ne’e, nia hateten, tenke hahú hadook an hosi lixu hodi sunu iha populasaun sira-nia hela fatin ka besik iha área populasaun sira hela bá.
hatán ba preokupasaun ne’e, governu liuhosi ministru asuntu parlamentár no komunikasaun sosiál (mapkoms), francisco jerónimo, rejista hela preokupasaun hosi membru parlamentu nasionál sei hato’o ba ministéiru tutela atu bele tau atensaun.
 pn aprova orsamentu adisionál millaun $2,3 ba autoridade munisipál dili
diretór terras propriedade covalima, helder godinho martins, informa funsionáriu na’in-15 ne’ebé presta servisu iha terra no propriedade munisípiu covalima kompleta ona vasina faze datoluk.
vasina ne’e hodi bele prenxe rekezitu balun ne’ebé presiza liu-liu iha área ministeriu justisa terras no propriedade no kontribui ba programa hosi estadu nian.
“simu vasina faze datoluk ne’e importante ba funsionáriu sira, liu-liu ba funsionáriu sira-nian ne’e importante tebes ba prevensaun covid-19. hosi ne’e ba oin kartaun kinur ne’e importante sira, liu-liu iha área ministeriu justisa terra no proriedade nian,” helder godinho martins hateten ba jornalista sira, hafoin simu vasina faze datoluk, iha edifísiu terra no propridade covalima, tersa ne’e.
funsionáriu ne’ebé servisu iha terra no propriedade covalima hamutuk na’in-15 ne’e kompostu hosi funsionáriu públiku na’in-lima (5), kontratadu na’in-neen (6) no voluntáriu na’in-tolu (3), no funsionáriu delegasaun hosi administrasaun covalima mai terra no propriedade na’in-ida (1).
antes ne’e, ministra saúde, odete maria freitas belo, enkoraja komunidade no estudante sira atu simu vasina aumenta imunidade hodi hasoru moras covid-19, tanba governu tenke fasilita sidadaun hodi hetan kartaun vasina, nune’e moras labele da’et sidadaun sira mós tenke kontribui moras la’ós iha timor-leste de’it maibé ida-ne’e problema mundiál.
durante tinan rua nia laran sala operasaun iha ospitál referénsia maubisse la ativa tanba makina anestesia avaria. maibe, iha semana oin sala operasaun  sei reativa fali.

“ami problema ho makina anestesia tanba durante  tinan rua nia laran la funsiona. maibé,  iha sesta semana kotuk ami simu   fali makina foun atu hahú reativa fali iha semana oin hodi  halo atendimentu ba pasiente sira, liu-liu parte operasaun nian,” diretora ezekutiva ospitál referénsia maubisse, grabiella da conceição  magno pereira hateten ba jornalista sira iha  ins, ohin.
nia hateten, makina refere  instala ona  no  pedidu mos haruka ba iha servisu autónomu medikamentu no ekipamentu saúde (sames) liu-liu ba parte medikamentus.
“kona-ba rekursu ami sufisiente. tanba, espesialista iha  na’in lima hamutuk ho enfermeiru nomos parteira sira. ami iha ne’e rekursu umanu masimu ona  tanba durante ne’e ami preokupa deit mak ba  makina anestesia. tanba, dala-barak inan isin rua ne’ebé  atu partus liu husi  sesariana, tenki transfere ba hospital nasionál tanba makina avaria,” nia informa.
nia dehan tan, kuandu  makina ne’e funsiona ona, mak inan isin rua husi municípiu ainaro no  same, bele direita halo tratamentu liu-liu ba  inan ne’ebé atu partus liu husi sesariana. ida ne’e bele hamenus kustu ba transporte. tanba durante ne’e  maioria kazu operasaun   haruka  ba ospitál nasionál guido valadares (hngv).
grabiella mos rekoñese ba transporte ambulánsia laiha problema. tanba sira iha ambulánsia rua mak apoiu ona servisu iha ospitál  referénsia  maubisse.
prezidente repúblika, francisco guterres lú olo, sei kondekora prezidente repúblika portugál, marcelo rebelo de sousa, no governadór-jerál austrália, david john hurley, ho grau grande kolar.

serimónia kondekorasaun ba prezidente repúblika, marcelo rebelo de sousa, no governadór-jerál david john hurley sei hala’o, kinta (19/05) ne’e, iha palásiu prezidensiál nicolau lobato, bairru pite, dili.
“prezidente repúblika portugés, marcelo rebelo de sousa, nu’udar sidadaun mundu nian ne’ebé defende valór universál hanesan pás, liberdade no autodeterminasaun povu, liberdade espresaun, fraternidade entre povu hosi nasaun oioin no valór seluk ne’ebé sai komun ba timor-oan sira,” refere komunikadu imprensa ne’ebé agência  tatoli asesu hosi palásiu prezidensiál nicolau lobato, bairru pite, kinta ne’e.
iha dekretu prezidente repúblika númeru 28/2022, 18 maiu, hateten; “iha tinan-20 restaurasaun independénsia domin ne’ebé prezidente marcelo rebelo de sousa sente ba timor-leste no husi povu timorense halo há’u pessoalmente sente domin hosi timor-oan ba portugál, ba portugés no língua portugeza.
governadór-jerál austrália nu’udar belun boot timor-leste nian, ligasaun atuál governadór-jerál australia ho timor-leste hahú tiha ona molok restaurasaun independénsia.
david hurley komanda primeira brigada iha 1999 no 2000 iha darwin, apoiu operasaun lidera hosi austrália iha timor-leste durante períodu ne’e.
iha dekretu prezidente repúblika númeru 29/2022, 18 maiu, hateten: “david hurley, governadór-jeral austrália, desde 2019, kontinua guia nia komportamentu atu hasa’e sentidu estadu ne’ebé karateriza, hametin relasaun amizade entre estadu no povu timor-leste no austrália. agora mak to’o ona momentu katak repúblika demokrátika de timor-leste no povu timorense rekoñese, ho gratidaun, papel ne’ebé dezenvolve hosi david hurley”.
orden timor-leste kria hosi dekretu-lei númeru 20/2009, 6 maiu, ho objetivu atu rekoñese no agradese nasionál no estranjeiru, tanba sira-nia komportamentu ka aktu ne’ebé sira prátika, iha kontributu signifikativu ba benefísiu país, timor-oan ka umanidade.
orden timor-leste iha grau haat, ida mak grande-kolar no grande-kolar atribui eskluzivamente atu agracia (kondekorar) xefe estadu hosi país soberanu.
xefe departamentu sesante ba protesaun ba labarik, ministériu solidariedde sosiál no inkluzaun, domingos feranandes, hateten atu redús labarik la’o iha dalan ninin no oinsá labarik sira atu asesu edukasaun mak mssi halo ona programa “bolsa da mãe jerasaun foun” ba labarik sira.

 governu prevee millaun $7 ba programa ‘bolsa da mãe jerasaun foun’
“ami-nia ezijénsia mak hakarak labarik iha timor-leste hotu-hotu asesu ba edukasaun  mak ami koko ona ho ‘programa bolsa da mãe jerasaun foun’ ba labarik sira iha territóriu no ita fó prioridade uluk ba munisípiu ainaro, bobonaro no rejiaun administrativa espesiál oé-cusse (raeoa),” nia hateten ba jornalista sira, hafoin selebra loron mundiál ba labarik sira ho tema, “proteje labarik hodi halais aprovasaun ba leijislasaun hotu ne’ebé sensível”, iha tasitolu, comoro, dili, kuarta ne’e.
maibé, nia dehan, hein parlamentu nasionál (pn) bainhira aprova ona lei protesaun labarik no joven perigu mak parte relevante sira bele la’o tuir.
“ita labele otimista maibé ita hanoin atak probelma hotu sempre iha nia solusaun, mak governu servisu ho ita-nia parseiru sira hodi tau matan ba ita-nia kiik-oan sira, inklui uma mahon no orfonatu sira,” nia dehan.
tanba, nia dehan, presiza haree baze legál ida hodi bele fó dalan ba sira atu bele foti asaun ruma hasoru asuntu refere.
diretora ezekutiva ngo ba futuru, juliana de oliveira marçal, hateten labarik liu 1.600 hosi eskola 16 tuir programa “sentru amigável ba labarik” ne’ebé mak ngo ba futuru hamutuk governu no parseiru sira mak realiza hodi fó asisténsia ba labarik sira.
“labarik liu 1.600 mak tuir programa ‘sentru amigável ba labarik’, hosi fatin 16 hanesan eskola 30 de agosto, eskola 12 de novembru tas-ttolu, eskola dominicana hera no seluk tan, nune’e liuhosi programa ne’e bele enkoraja, motiva no oinsá asesu ba edukasaun,” nia dehan.
tanba, nasaun ne’ebé ratifika ona konvensaun direitu labarik nian no sira iha nia direitu atu asegura no presiza proteje nia direitu no enkoraja labarik hodi asesu ba edukasaun.
“labarik barak mak sai vítima hosi ekonómia família nian no sira tenke dezenaraska nune’e la partisipa iha eskola maibé sira tenke ajuda nia inan-aman hodi bukan osan. ida-ne’e la’ós ita fó kulpa ba labarik no inan-aman sira maibé situasaun mak obriga,” nia dehan.
ko’alia kona-ba lei protesaun labarik, diretora ezekutiva ngo ba futuru ne’e hateten lei protesaun labarik to’o agora sei pendente hela maibé ho selebrasaun loron mundiál ba labarik sira-ne’e bele fó hanoin ba governu atu bele halais esbosu lei refere.
“lei protesaun ba labarik sei pendente tanba ne’e ami hamutuk ho institutu defeza direitu ba labarik (inddica, sigla portugé), foti tema ne’e  nune;e , para hodi loke governu nia laran atu bele aselera lejislasaun direitu labarik nian ne’ebé mak sensivél hodi dudu prosesu ne’e hodi nune’e bele hetan aprovasaun lalais,” nia dehan.
voluntáriu ne’ebé mak servisu hamutuk ho ngo ba futuru hodi fó asisténsia ba labarik sira maihosi komunidade 16 ho totál voluntáriu 59, ne’ebé destaka iha fatin 16 iha área bidau, hera, tasi-tolu no manleuana.
programa ne’e hetan apoiu hosi unicef ho montante orsamentu liu rihun $200.
liga ho loron mundiál ba labarik iha mundu tomak selebra inklui iha timor-leste, estudante hosi eskola dominica hera, rinaldo da costa, sente kontente no hakarak sai labarik ne’ebé di’ak iha futuru.
reprezentante labarik mane, rinaldo richard ximenes pereira. francisco sony
“ha’u sente kontente tebes maibé ami hakarak ema hadomi ami, tau matan mai ami no ami lakohi iha violénsia hasoru ami. ami hakarak asesu ba edukasaun ba futuru ami-nian,” rinaldo hateten.
rinaldo hateten, bainhira nia asesu ba edukasaun ho susesu no mehi ne’ebé nia hakarak mak sai defeza no lutu ba nasaun timor-leste.
estudante hosi 12 de novembru tasi-tolu, vanessa ojeltina de araújo soares, husu ba inan-aman atu fó tempu ba sira atu bele livre asesu ba eduksaun no labele limita sira-nia direitu bainhira hakarak atu aprende iha eskola.
“ha’u-nia mehi hakarak sai profesora iha futuru tanba ha’u hakarak anima no hanorin labarik sira,” nia hateten.
reprezentante labarik feto, vanessa ojeltina de araujo soares. francisco sony
dadus labarik iha timor-leste iha tinan 2016 ne’ebé mak agência tatoli asesu hosi inpesaun jerál traballu (igt-sigla portugés), labarik hamutuk na’in 421.655. atividade ne’ebé labarik sira halo 16,1% (67.688) nu’udar ekonomikamente ativu mak labarik-mane na’in 32.995 no labarik-feto na’in 34.300.
hosi númeru ne’e, labarik na’in-62.710 iha área rurál no na’in-4.978 iha área urbana, hafoin 70,7% tuir eskola de’it; 13,2% iha empregu no eskola; 2,9% iha empregu de’it no 13,2% laiha empregu no laiha eskola.
empregu ba labarik iha atividade ekonómiku mak labarik sira servisu iha to’os no produsaun modo: 55,6% (mane 50,9% vs feto 40,1%). traballadór servisu doméstiku no restaurante: 25,9% (mane 40,2% no feto 59,8%); labarik sira faan iha estrada: 8,3% no seluk: 10,2%.
iha dadus ne’e hatudu katak labarik na’in-22.395 halo servisu perigozu no mós bá eskola (76,7% hosi traballu infantíl iha servisu perigozu). labarik sira iha servisu perigozu parese atu hasoru dezvantajen relasiona ho frekuénsia eskola kompara ho sira-ne’ebé halo servisu perigozu. labarik ho idade 5-17 na’in 43.000 relata katak nunka bá eskola
ministra  saúde, odete maria freitas  belo informa,  makina raiu-x avaria  iha ospitál eduardu ximenes baucau oras ne’e hahú ona iha prosesu kompras ekipamentus  no sei funsiona fila fali iha tempu badak.

“makina raiu-x avaria iha ospitál eduardo ximenes baucau durante tinan naruk ona.  ami haree  katak makina ne’e  presiza kompras  ninia ekipamentu  balun hanesan batrea no detektor . ho ida ne’e,  prosesu  lao ona hein  katak  bele troka  no funsiona fila fali iha tempu badak nia laran,” ministra  saúde odete maria freitas  belo informa ba jornalista   iha  ins comoro, ohin.
nia dehan asuntu ida ne’e informa ona  ba diresaun  ne’ebé mak responsabiliza ba iha área ekipamentus  mediku atu bele  fornese  makina foun ne’ebé mak  iha atu nune’e  bele uza hodi fó atendimentu ba pasiente sira.
iha fatin hanesan, diretór ezekutivu horex baucau, evangelino soares informa makina raiu-x  ne’e nia batrea ka detektor  mak la funsiona. maibé agora ne’e  iha ona prosesu manutensaun tanba ekipamentu balun at  presiza tempu naruk atu hadia.
“avaria ne’e laos makina mak at maibé makina ne’e diak hela. maibe, ekipamentus balun mak too ona tempu para  atu troka. prosesu sira ne’e lao ne’e no iha tempu badak  sei funsiona ,” diretór ezekutivu horex baucau,  evangelino  hateten.
nia informa daudaun ne’e  ospitsál eduardu ximenes baucau  uza hela mobile x-ray  hodi  fasilita pasiente  sira halo tratamentu saúde.  ho nune’e, hein katak prosesu   sira ne’e  iha  semana oin tekniku sira bele ona haree  batrea no detektór depois sei funsiona fila fali.
“ita presiza hadia no troka ekipamentu balun  entaun ida ne’e iha ona prosesu nia laran. ha’u espera  ita sei hadia ita tempu badak ne’e,” nia dehan.
parlamentu nasionál (pn) liuhosi reuniaun plenária, segunda ne’e, ratifika akordu rua ho nasaun kamboja no tailandia ba ba izensaun vistu (bebas visa) ba titulár pasaporte diplomátiku no servisu.

rezolsaun parlamentu nasionál númeru 11/v (4a)- aprova akordu entre repúblika demokrátika timor-leste no reinu kambodia ba izensaun vistu ba titulár pasaporte diplomátiku no servisu, no rezolusaun pn númeru 12/v (4a)- aprova akordu entre governu repúblika demokrátika timor-leste no reinu tailandia ba izensaun vistu ba titulár pasaporte diplomátika no servisu.
“rezultadu votasaun ba rezolusaun rua ne’e hanesan de’it a-favór 51 kontra 0 no abstensaun 0 nune’e aprovadu,” prezidente parlamentu nasionál em-exersisiu no atuál vise pn, luís roberto, deklara iha sala plenária.
vise ministru negósiu estranjeiru no kooperasaun (mnek), julião da silva, dehan iha tinan 2016 no 2017 governu timor-leste asina ona akordu ho nasaun rua ne’e hafoin ne’e nasaun rua refere lori kedas ba sira-nia parlamentu hodi ratifika no hein de’it timor-leste tanba ho situasaun polítika no pandemia covid-19 tinan rua nia laran hodi adia prosesu refere no agora mak lori mai pn hodi halo ratifikasaun.
governante ne’e hateten, ho akordu ne’e sei fasilita liután konetividade timor-leste ho nasaun rua ba izensaun vistu ba titulár pasaporte diplomátika no servisu inklui emprezáriu sira.
“hanesan ita hatene governu ita agora esforsu tebes adere ba asean no mós organizasaun mundiál komérsiu, nune’e ho akordu ne’e oportunidade di’ak loos ba timor-leste hodi diversifika ita-nia ekonomia nomós halo konetividade fasil fasilita emprezáriu sira atu bele hasoru malu ho nasaun tailandia no kambodia nian,” nia hateten.
nune’e, parte governu agradese ba parlamentu nasionál bele ratifika ona akordu rua ne’e.
deputadu fretilin, antonino bianco, hateten papél pn atu ratifika de’it no governu atu iha prosesu implementasaun mak tenke fó diseminasaun ba parte rua ho didi’ak, nune’e iha implementasaun labele hetan obstakulu iha terrenu.
 observadór internasionál hosi uniaun eropeia (ue) hahú ohin, destaka ba munisípiu 12 inklui rejiaun administrativa espesiál oé-cusse no ambeno (raeoa) atu hala’o observasaun ba atividade kampaña eleitorál no eleisaun prezidensiál segunda volta.
hafoin ramata misaun ba observasaun kampaña eleitorál ne’ebé realiza iha loron 2 to’o 16 marsu no eleisaun prezidensiál iha 19 marsu iha munisípiu 12 inklui raeoa.
adjuntu misaun observador uniaun europeia, alexander grey (liman loos) ho nia ekikpa halo konferensia imprensa iha hotel timor, antes dezloka fali ba munisipiu, tersa 29/3/2022 .  antonio dasiparu
“hahú ohin, ami nia observadór sira sai ona hosi dili ba hela iha munisípiu 12 inklui raeoa atu akompaña kampaña eleitorál ne’ebé sei hala’o iha loron 2 to’o 16 abríl no eleisaun prezidensiál segunda volta iha 19 abríl,” xefe adjuntu misaun observadór eleitorál uniaun europeia, alexander gray, hateten ba jornalista-sira iha hotél timor-dili, tersa ne’e.
totál observadór internasional eu hamutuk 30-resin, hosi númeru ne’e na’in rua destaka iha munisipiu ida no 10 iha munisipiu dili. enkuantu hosi númeru ne’e mós inklui husi nasaun membru eu hamutuk 17 nian.
observadór ue sei akompaña etapa hotu-hotu prosesu eleitorál nian, inklui períodu kampaña, votasaun, kontajen votu no kualkér disputa eleitorál sira.
misaun observadór eu sei hala’o mós monitorizasaun abranjente ba meiu komunikasaun sosiál tradisionál no rede sosiál sira. 
iha loron eleisaun, observadór sira ba kurtu prazu sei reforsa tan misaun timór-oan besik na’in-50 hodi suporta servisu misaun observadór eleitorál uniaun europeia nina sei nafatin iha timor – leste to’o prosesu eleitorál ramata.
metodolojia observasaun hosi ue
observadór ue kontinua aplika nafatin metodolojia hanesan iha nasaun hotu hanesan observasaun ida ne’ebé komprensivu no longu prazu ho kobertura ne’ebé aumenta iha loron eleisaun nian ho ninia avaliasaun imparsiál no independente hosi ninia instituisaun sira.
observadór sira halo tuir prátika la’ós-interferénsia iha prosesu eleisaun no kooperasaun ho nasaun akollimentu inklui rezultadu observasaun hosi misaun eleiotrál ue sei disponivel ba públiku.
nune’e, misaun ne’e sei fó sai deklarasaun preliminár hafoin loron eleisaun no relatóriu finál ida ne’ebé sei inklui rekomendasaun lubun ida ba prosesu eleitorál sira iha futuru  no sei aprezenta no fahe ho parte interesadu sira hafoin ramata prosesu eleitorál tomak.
observasaun eleitorál hanesan komponente esensiál ida hosi atividade sira uniaun europeia nian hodi promove demokrasia, direitu umanu no estadu direitu.
tanba observasaun eleitorál bele kontribui atu hametin instituisaun demokrátiku sira, harii konfiansa públiku iha prosesu eleitorál no ajuda evita fraude, intimidasaun no violénsia eleitorál.
  observadór 24 hosi ue to’o ona timor-leste
kandidatu prezidente repúblika periódu 2022-2027 ho númeru sorteiu rua (2), francisco guterres ‘lú olo’, reafirma bainhira reeleitu mak sei sai prezidente repúblika ba povu timor-leste tomak.

 lú olo garante ona estabilidade governativa no respeitu ba konstituisaun
“mezmu iha ha’u-nia mandatu durante tinan lima ne’ebé besik ramata iha 20 maiu tinan ne’e, halo ona buat barak hamutuk ho governu avaliano implementa programa saúde, infraestrtura, bee-moos, halo diálogu ho ema hotu rona opiniaun no aprova dekretu atu aumenta subsídiu ba ferik-katuas, aprova dekretu subsídu ba xefe suku no aldeia, aprova dekretu subsídiu ba inan isin-rua no labarik ho sira seluk tan. nune’e reafirma ha’u-nia kandidatu mandatu daruak bainhira reeleitu sei sai pr ba povu timor-leste tomak hodi servisu ho di’ak liután ho instituisaun sira seluk ba povu nia moris di’ak,” lú olo hateten bainhira hala’o kampaña ho tipu diálogu iha jináziu maliana vila, kuarta ne’e.
durante nia mandatu hasoru dezafiu barak hanesan ho situasaun polítika no pandemia covid-19 maibé nia konsege hola desizaun hodi hametin pás no estabilidade iha timor-leste.
“povu nafatin hakmatek estabilidade tanba sempre iha pasiénsia tebes duni iha situasaun naksalak bele hasoru maibé ha’u fiar metin ba povu ida-ne’e nia votu ba ukun tinan lima la halo susar povu,” nia dehan.
prezidente repúblika ógaun aas tebes liuhosi eleisaun livre no hetan lejitimidade hosi povu maibé iha relasaun instituisional hanesan ho ezekutivu haree polítika jerál iha área saúde, edukasaun, bee-moos no seluk tan hodi bele tau atensaun ba povu nia moris.
tanba ne’e, sei hametin relasaun instituisional ho kumpre de’it knar tuir konstituisaun hodi la hakruk ba ema ida no promove diálogu hodi kria pás no estabilidade, no garante dezenvolvimentu sustentavél no integradu.
kampaña ne’e hetan supervizaun hosi komisaun nasionál eleisaun (cne, siglá portugés), observadór internasionál, no hetan seguransa másimu hosi polísia nasionál timor-leste (pntl), komandu pntl munisípiu bobonaro.
prezidente repúblika, francisco guterres lú olo, sei simu kondekorasaun grande colar da ordem do infante dom henrique hosi prezidente repúblika portugál, marcelo rebelo de sousa.

serimónia kondekorasaun atribuisaun grande-colar da ordem do infante dom henrique sei hala’o iha palásiu prezidensiál nicolau lobato, iha 19 maiu 2022, iha tuku 18h00 lorokraik.
“grande-colar da ordem do infante dom henrique atribui ba sira ne’ebé  hala’o serbisu relevante ba portugál, iha país no estranjeiru, hanesan mós serbisu ba espansaun kultura portugeza ka ba koñesimentu portugál nia istória no ninia valor sira,” refere komunikadu imprensa ne’ebé agência tatoli asesu, kinta ne’e.
grande-colar da ordem do infante dom henrique nu’udar grau ordem ida-ne’ebé aas liu atribui hosi prezidente repúblika ba xefe estadu país estranjeiru.
grande-colar atribui mós hosi prezidente repúblika ba antigu xefe estadu ka ema sira-ne’ebé iha natureza estaordinária no relevánsia espesiál ho portugál ne’ebé merese atu simu grau ordem ida-ne’e.
prezidente timor-leste press union (tlpu), candido alves, akompaña ho ekipa, tersa ne’e, hala’o audiénsia ho prezidente repúblika (pr), josé ramos horta, hodi hato’o difikuldade sira ne’ebé hasoru no oinsá bele iha formasaun ba jornalista sira.

“ita husu formasaun lian inglés no portugés, durante ne’e ita sente katak  sei menus entaun prezidente repúblika promete sei ko’alia ho lorsa’e english language institute (leli) no institutu camões atu buka dalan oinsa bele fó formasaun ba jornalista sira, nune’e bele aumenta jornalista sira-nia kapasidade,” candido alves hateten ba jornalista sira hafoin ramata enkontru ho pr iha palásiu prezidensiál nicolau lobato, bairru pite.
aleinde ne’e, nia husu oinsá atu jornalista sira bele hetan formasaun liu-liu ba protokolu no jornalista destaka área kobertura iha palásiu prezidensiál atu bele iha fatin ida ba sira, nune’e hala’o servisu tanba loro-loron sira kobertura ka servisu kobre iha palásiu prezidensiál.
durante sormutu, xefe estadu promote sei hato’o ba governu atu nune’e bele buka fatin ne’ebé dignu ba tlpu.
pr fó resposta pozitivu katak sei tau atensaun hodi tau fatin ne’ebé estabelese iha palásiu prezidensiál ho fasilidade komputadór, internet, no mós bele prepara ai-han meudia nian ba jornalista destakadu.
enkuantu, tlpu hanesan organizasaun ka asosiasaun ne’ebé fó mahon ba jornalista timor-oan tomak atu promove no defende direitu jornalista sira nian,  ne’ebé ho prinsípiu defende direitu jornalista no halo advokasia ba liberdade imprensa hodi hametin demokrásia ne’ebé garante ona iha konstituisaun artigu 40 no 41 ne’ebé ko’alia kona-ba promove direitu sira asesu informasaun nian no direitu ba jornalista atu halo kobertura ne’ebé defende lia-loos.
dadaun ne’e, tlpu iha membru besik 300 ne’ebé hala’o knar orgaun komunikasaun sosiál oioin iha rai-laran hanesan imprime, eletrónika no online.
enterantu, enkontru refere akompaña mós estrutura tlpu nian kompostu hosi vise prezidente tlpu, umbelina amaral, sekretáriu jerál tlpu, marcelino bata,  koordenador asuntu externa, rafael ximenes belo, vise koordenador asuntu advokasia, florençio miranda ximenes, inklui membru balun.
diretóra servisu saúde munisípiu dili agostinha segurado hateten, ekipa saúde kontinua halo fumigasaun ba área risku sira hodi  kombate moras dengue iha munisípiu dili.

“fumigasaun  daudaun ne’e ita konsentra ba se  mak identifika moras sei direita ba halo intervensaun  hodi   rega susuk.  maibé,  bainhira mak sira hetan ona fumigasaun  ekipa sira sei la ba. maibé, sei  haruka ekipa  saúde   halo  esplikasaun no  edukasaun ba komunidade sira iha área risku  dengue,”  diretora servisu saúde munisípiu dili agostinha segurado hateten ba jornalista sira iha nia kna’ar fatin, bairro formoza, dili, ohin.
nia hateten, iha aldeia ida la bele rega susuk dala tolu iha fulan ida nia laran, se lae   fó moras ba komunidade sira. “aldeia ida la bele rega dala tolu iha fulan ida nia laran, se lae  sei fó impaktu moras  ba komunidade ka  labarik sira. ho ida ne’e  mak presija haforsa fali edukasaun  saúde ne’ebé   mak ita iha ba komunidade sira,” nia informa.
área ne’ebé risku  dengue iha  munisípiu dili  aas liu mak postu adminsitrativu dom aleixo, tuir  kedan cristo rei, nain feto, vera cruz, atauro no metinaro. maibé, ekipa saúde nafatin halo intervensaun  tanba  ekipamentu  mediku abate no malation   sei sufisiente.
parte seluk,  diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru   to’o horiseik  pasiente dengue sa’e ba 4.463. hosi númeru ne’e na’in 50 mak mate.
“situasaun kazu dengue iha timor-leste hosi janeiru mai too horiseik hamutuk kazu 4.463 no kumulativu óbitu na’in 50,” hakerek karta komunikadu  ne’ebé agência tatoli asesu ohin.
maioria kazu ne’e deteta husi munisípiu dili ho totál 3.030, baucau  296, manatuto 173, covalima 142, ermera ho kazu 118, manufahi 171,viqueque 75, ainaro 45, liquiça 113, aileu  87  no bobonaro 54, lautem 153, no raeoa neen.
munisípiu dili nafatin rejista kazu ne’ebe a’as iha primeira semana desimu sexto fulan abril 2022, ho totál kazu  3.030 kazu.
to’o ohin loron iha desimu oitavu semana fulan abril 2022, kazu dengue  hosi  postu administrativu dom alexo iha  1.791, cristo-rei 472, vera-cruz 322, no nain feto 381.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 516, klínika fatumeta 275, sentru saúde comoro 1105, sentru saúde vera-cruz 226, sentru saúde formoza 541, sentru saúde becora 248, klinika madre eliza ida, sentru saúde atauro  11,sentru saúde metinaro 40 klínika bairru-pité 59  no klínika motael na’in-rua klinika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atu bele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida.
hamo’os sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron no so’e lixu iha nia fatin.
notísia relevante :   prevene dengue: ms halo fumigasaun rutina iha kapitál dili
ministru turizmu komérsiu no indústria (mtki), josé lucas do carmo da silva, aprezenta projetu dekretu-lei iha reuniaun konsellu ministru (km) estraordinária, segunda ne’e, kona-ba alterasaun dahuluk ba dekretu-lei númeru 8/2022, loron 16 fevereiru, ne’ebé kria liña kréditu ‘fasilidade garantia kréditu suave’.
“diploma ne’ebé hetan aprovasaun ne’e hodi konsidera interese boot ba medida ne’ebé governu kria ba setór privadu. governu konsidera ne’e relevante atu hametin apoiu iha kuadru liña kréditu,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu,  iha palásiu governu.
nune’e, pontu sira ne’ebé introdúz iha alterasaun ne’e, inkui posibilidade empreza boot sai benefisiáriu, tanba iha orsamentu retifikativu, mtki hato’o proposta ho valór millaun $50 atu reforsa liña kréditu.
 pn aprova adisionál millaun $50 ba mtki expande implementasaun kreditu suave
valór limite másimu garantia kréditu ba kada empreza mikro, kiik, no média selesionadu atu hetan benefísiu hosi medida ne’e aumenta ba $250.000, enkuantu valór limite másimu garantia kréditu ba kada empreza boot  selesionadu aumenta ba millaun $1.
prazu másimu hosi kontratu muda hosi tinan tolu ba tinan 10, ne’ebé ho alterasaun kuadru normativu liña kréditu  ne’e atu konkretiza kompromisu ne’ebé iha programa governu atu kria kondisaun posível sira hotu atu hasa’e diversifikasaun ekonómika iha área produtiva hanesan iha agrikultura, pekuária, peska no turizmu, aleinde setór indústria.
 embaixadora plan internasionál timor-leste (pitl), cidália lopes nobre guterres, hateten, husu parlamentu nasionál presiza aprova lalais lei protesaun ba labarik no joven iha perigu ne’ebé komisaun a pn aprova ona iha debate espesialidade.

 komisaun f sei halo re-abertura ba artigu balun projetu-lei protesaun labarik
“ha’u espera katak parlamentu nasionál aprova lalais lei protesaun ba labarik no joven iha perigu, atu nune’e bele asegura no proteje labarik no joven sira-nia direitu,” embaixadór pitl ne’e hateten ba jornalista sira, hafoin partisipa loron mundiál labarik ho tema “o futuro do mundo depende da felicidade das criancas do presente”, 
iha eskola bázika filial, fomentu, dili, kuarta ne’e.
embaixadora ne’e hatutan, aporvasaun lalais lei refere atu labarik feto ho mane no joven feto ho mane iha direitu asesu livre ba edukasaun.
“se ita ko’alia kona-ba direitu ema nian, la’ós ba ema ne’ebé moris di’ak de’it mak problema la kona mak ita defende sira, maibé sira ne’ebé lian laek, nonok hela, la ko’alia sai, bele sente katak direitu ba sira hotu nune’e la’o livre, aprende, partisipa no moris hakmatek,” nia dehan.
aleinde ne’e, distánsia eskola dook bele fó kontribui hotu no ida seluk mak falta koñesimentu liu-liu ba saúde reprodutiva, tanba kuaze labarik barak mak ladún hatene entaun hakfodak mai isin-rua tiha ona, entaun dalan mak halo abortu no seluk mak soe bebe tanba laiha isin-rua ne’ebé planeadu.
“ho buat sira-ne’e hotu mak ita hanoin fahe nafatin informasaun halo sensibilizasaun ba ita-nia alin feto no mane no mós joven feto no mane kona-ba matéria reprodutiva hodi hasa’e sira-nia koñesimentu tanba matéria ne’e importante tebes,” nia dehan.
koordenador eskola bázika filial fomento, antónio ximenes, hateten sente orgullu tebes tanba atividade ida-ne’e foin primeiru-vez plan internasional hala’o iha eskola ida-ne’e.
“ha’u sente urgullu tanba atividade komemorasaun loron mundiál labarik foin primeira-vez halo iha eskola ida-ne’e maibé pn tenke aselera hodi aprova lalais lei protesaun labarik nune’e fó mahon ba estudante sira ne’ebé ho idade joven,” nia hateten.
estudante hosi ebf fumento, antónio tilman sente haksolok no kontente ba atividade ida-ne’e no husu atu bele hadook vioolénsia hosi labarik siea.
“ami hakarak fó ami-nia direitu ba asesu edukasaun saúde, livre asesu saida de’it mak dezenvolviementu iha timor-leste no hadook violénsia hosi ami labarik sira,” nia dehan.
 populasaun iha esperansa ba josé ramos horta ne’ebé ofisialmente simu pose (investidura) nu’udar prezidente repúblika (pr) ba períodu 2022-2027, hodi kontinu hametin pás no estabilidade durante nia-mandatu.
prezidente repúblika, josé ramos horta ofisialmente simu pose, iha kinta ne’e, tuku 23:45 kalan, iha tasi-tolu. liuhosi serimónia solene ne’ebe hahú tuku 22:00, kalan ho sesaun plenária ne’ebé prezide hosi prezidente parlamentu nasionál, aniceto longuinhos guterres. 
 ramos horta kompromete sai prezidente repúblika ba povu tomak
biban ne’e, negosiante ambulante iha tasi-tolu, adriana gonçalves, husu prezidente repúblika josé ramos horta atu ukun ho estabilidade no páz hodi tau matan ba povu timór.
negosiante adriana gonçalves.imajen/felicidade ximenes
“ami husu ba  prezidente republika josé ramos horta, katak ami hakarak rai ne’e hakmatek  iha pás nia-laran hodi ami povu ki’ik ka negosiante sira faan sasan ho di’ak hodi sustenta ami vida,” negosiante ne’e hateten ba agência tatoli iha tasi-tolu.
nia husu mós ba xefe estadu foun atu ukun ho loloos no hametin diálogu atu hamutuk haree povu tomak ne’ebé mak iha rai ne’e  hodi asesu ba  insfraestrutura bázika liuliu estrada, eletrisidade, no bee moos.
negosiante eurico carvalho de jesus.imajen/felicidade ximenes
iha biban hanesan, negosiante eurico carvalho de jesus, husu ba prezidente  repúblika josé ramos horta atu koopera ho governu atu haree ba kondisaun povu aileba nia moris.
“ami husu ba prezidente repúblika atu haree mós ami povu aileba sira atu bele faan sasan ho  diak hodi bele sustenta família,” nia afirma.
nune’e, leonito florindo mós iha esperansa ba prezidente repúblika ramos horta atu hametin diálogu ho líder nasionál sira hodi garante pás no estabilidade hodi hala’o dezenvolvimentu ba povu no nasaun.
“ami iha esperansa ne’ebé boot tebes ba prezidente foun atu kontinua hametin dialogu hodi hamutuk halo dezenvolvimentu hodi kombate ki’ak no mukit,” nia afirma.
alende ne’e,  nia husu ba pr horta tenke servisu ho komprimisiu ne’ebé mak hatoo durante iha tempu kampaña liuliu kona-ba promesa ba joven sira katak buka kampu traballu ba joven sira atu ba japaun, canada no englaterra.
komunidade leonito florindo.imajen/felicidade ximenes
“tanba ne’e sai ona xefi estadu halo kooperasaun  entre nasaun sira atu fasilita  visa servisu   ba sidadaun  sira ba iha  nasaun canada, englaterra, japaun   nomós  nasaun sira seluk atu nune’e ita nia joven sira servisu bele sustenta sira-nia familia no hasae rendimentu ekonomia iha ita-nia rai laran,” nia informa.
gabriel oliveira de araújo, nuudar ema ho kondisaun defisiénsia, hateten maski nia kondisaun fíziku ladi’ak, maibé la lakon ninia oportunidade hodi partisipa iha festa demokrasia liuliu serimónia investidura ba prezidente repúblika  eleitu  iha tasi-tolu
komunidade gabriel oliveira de araújo.imajen/felicidade ximenes
“ema hotu iha direitu hanesan hodi partisipa festa demokrásia ida ne’e,  entaun ha’u orgullu tebes hodi partisipa direita serimonia pose (investidura) ba prezidente jose ramos horta nian,” gabriel kontente.
alende ne’e, alfredo do carmo  husu ba prezidente republika ba oin halo koordenasaun ho governu atu hadi’a buat ne’ebé mak seidauk diak, atu nune’e povu moris iha sosiedade ne’ebé iha hakmatek laran.
entretantu, josé ramos horta ofisialmente simu pose nu’udar prezidente repúblika (pr) ba períodu 2022-2027, iha kinta ne’e, tuku 23:45 kalan, iha tasi-tolu.
“ha’u promete ba ha’u-nia an, iha momentu sira tomak, atu sai prezidente repúblika ba timor-oan sira hotu, sein iha dúvida ka subterfújiu sira. ha’u la reprezenta de’it sira ne’ebé vota ba ha’u, maibé timor-oan sira ne’ebé hamutuk ho ha’u partilla domin ba rai ida-ne’e no ba ita-nia istória eziste iha ha’u-nia hanoin,” horta hato’o diskursu hafoin simu pose.
aleinde ne’e, horta kompromete mós atu defende no kumpre konstituisaun repúblika demokrátika timor-leste (rdtl). 
prezidente repúblika períodu 2022-2027, josé ramos horta. antónio daciparu
“ha’u kompromete atu defende, kumpre no haruka kumpre konstituisaun hanesan guardiaun permanente no atentu ba lei fundamentál inklui nia valór sira refleta nasaun ne’ebé ita hili atu moris ba,” nia tenik.
 tr anúnsia horta sai pr eleitu ba periodu 2022-2027
aleinde ne’e nu’udar prezidente repúblika, horta atu halo buat hotu bazeia ba prinsípiu salva-guarda valór ne’ebé konsagra iha konstituisaun, iha protesaun ba liberdade hosi hanoin, fiar, espresaun no pluralizmu ba opiniaun, hodi luta liután ba justisa sosiál, defeza ba valór sira idéntiku ho identidade nasionál, ne’ebé hatuur abut iha eroízmu, no imajináriu-majíku, iha simplisidade, iha hakraik-an, laran-luak, abertura, sentidu inkluzaun no fiar maka’as hosi povu timor-leste. 
iha eleisaun prezidensiál segunda volta iha loron 19 abril 2022, hatudu rezultadu, josé ramos horta ho votu 397.145 (62,09%) no francisco guterres ‘lú olo’ ho votu 242.440 (37,91%).
sentru votasaun estabelesidu iha territóriu tomak 1.200, totál eleitór 859.925, ema ne’ebé tuir vota 646.389, votu válidu 640.967 (99,16%), branku 1.643 (0,25%), nulu 3.734 (0,58%), no rejeitadu 28 (0,00%), abandonadu 15.
antes ne’e, iha loron 23 janeiru 2022, liuhosi konferénsia nasionál partidu congresso nacional de reconstrução de timor (cnrt), konfrensista sira deside fó apoiu ba horta kompete iha eleisaun prezidensiál tinan 2022, maski horta rasik la’ós kuadru partidu.
hafoin restaurasaun independénsia, josé ramos horta eleitu nu’udar prezidente repúblika daruak ba períodu 2007-2012.
 tr anúnsia horta sai pr eleitu ba periodu 2022-2027
ministériu saúde (ms), relata kazu óbitu ida, detetadu pozitivu laiha, rekuperadu tolu  no kazu ativu na’in-11.
“pasiente mane ho idade 39 hosi munisípiu dili hela fatin iha suku comoro, aldeia foment ii, mate iha isolamentu lahane iha oras 00:15, dadersan. ho diagnostiku respiratory failure+ shock + covid-19 ct 21. matebian vasina kompletu az,” diretora jerál prestasaun saúde odete da silva viegas hateten liuhosi nota ne’ebé agência tatoli asesu, sesta ne’e. 
nune’e, hahú 21 marsu 2020 too 13  maiu 2022  iha kumulativu kazu konfirmadu 22.888 no óbitu 131.
hosi horisehik mai ohin, laboratóriu nasionál saúde halo teste pcr 164,  kompostu vijilánsia sentinela laiha, rastreiu ba kontaktu laiha, rastreiu aleatóriu lima, viájen internasionál 159, follow up iha kuarentena laiha.
alende ne’e, totál teste pcr ne’ebé halo iha  12  maiu 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) hamutuk 53, kompostu hosi maubisse laiha, maliana sia, viqueque laiha, suai laiha,  baucau laiha, ermera laiha, raeoa laiha, hngv  44,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 13 maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,7%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  13 maiu  2022 , izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no  baixa ho covid-19 laiha.
covid-19: kazu detetadu pozitivu na’in-rua no ativu 17
primeiru-ministru (pm) no ministru interiór (mi), taur matan ruak, tersa ne’e, konvoka reuniaun ho entidade relevante hodi halo koordenasaun di’ak ba seguransa eleisaun prezidensiál segunda volta.
entidade hirak ne’e mak hanesan vise-ministru interiór interinu, joaquim gusmão dos reis martins no komandante jerál polísia nasionál timor-leste (pntl), faustino da costa no segundu komandante jerál, mateus fernandes.
“ha’u reprezenta vise-ministru interiór hamutuk ho komandante jerál no adjuntu mai atualiza situasaun jerál ba primeiru-ministru no mós simu orientasaun ba eleisaun segunda volta,” atuál sekretáriu estadu protesaun sivil ne’e relata hafoin ramata reuniaun ho xefe governu, iha palásiu governu.
 pntl preparadu asegura kampaña no eleisaun prezidensiál segunda volta
hosi parte pntl relata reuniaun avaliasaun ba eleisaun prezidensiál primeira volta no preparasaun ba segunda volta ne’ebé sei realiza iha loeon 19 abríl ne’e.
“ami rekoñese iha difikuldade no limitasaun barak mak hasoru durante eleisaun prezidensiál ne’e no identifika menus rekursu, ekipamentu, no viatura, maibé ida-ne’e la sai obstákulu ba ami hala’o funsaun, realidade pntl hala’o servisu iha terrenu ho di’ak. tanba ne’e liuhosi reuniaun jerál ne’ebé komandu halo ona hodi haree filafali situasaun iha primeira volta nian halo nusa maka bele haree pontu frakeza no pontu forte iha segunda volta mai bele atende di’ak liután,” nia dehan.
preparasaun ne’ebé daudaun halo hodi asegura seguransa iha segunda volta laiha mudansa signifikante, planu operasaun komandu iha ona no hein de’it implementa inklui orientasaun hosi primeiru-ministru atubele haree ba situasaun ne’ebé akontese iha terrenu hanesan perturbasaun balun ne’ebé akontese.
“primeiru-ministru mós orienta atu halo aprosimasaun ba ekipa susesu sira atubele garante katak apoiante sira labele kria tan perturbasaun hanesan akontese iha primeira volta,” nia tenik.
antes ne’e, pntl desloka membru hamutuk 4.000 resin atu asegura kampaña no eleisaun prezidensiál iha territóriu nasionál.
diretór jerál sekretariadu tékniku adminitrasaun eleitorál (stae), acilino manuel branco, informa tuir planu governu liuhosi stae sei lansa no loke ofisiál eskritóriu stae munisípiu ataúro iha semana oin.

 eleisaun parlamentár 2023: mnek sujere kria sentru votasaun foun iha indonézia-filipina
“tuir planu semana oin ami sei lansa no loke ofisiál eskritóriu stae munisípiu ataúro nian no sei lansa ajustamentu mós kartaun eleitór munisípiu ataúro nian,” diretór jerál stae ne’e hateten ba jornalista sira, hafoin halo enkontru ho mnek, kona-ba preparasaun eleisaun parlamentár, iha salaun stae caicoli, dili, sesta ne’e.
iha lansamentu ajustamentu ne’e, atu lori troka resensiamentu kartaun eleitoral ataúro nian hosi postu administrative ba munisípiu no iha tempu hanesan loke ofisiál eskritóriu stae nian.
diretór ne’e haktuir, stae mós konsentra lori halo ajustamentu kartaun eleitorál iha postu adminiatrativu loré-lautém ho postu administrative hatulia-ermera no lansamentu hala’o tiha ona maibé oras ne’e daudaun atendimentu la’o normál hela.
munisipiu ataúro iha suku lima hanesan beloi, biqueli, macadade, maquili no vila maumeta, aldeia hamutuk 19 ho totál populasaun hamutuk 11,744 ne’ebé kompostu hosi feto 5,509 no mane 5,715.
entretantu, nia dehan, daudaun ne’e stae nia emar halo resensiamentu eleitorál iha munisípiu 12 ho rejiaun administrativa espesiál oé-cusse ambeno (raeoa), ba sidadaun ne’ebé kompleta ona ba tinan 16 hodi hakbesik an hodi rejistu no ba sira ne’ebé mak kartaun eleitorál aat, lakon no tohar bele ba atualiza fali.
“espesiál ba sidadaun sira-ne’ebé mak iha suku foun sira mai hosi 2016 eziste kontinua uza kartaun elitorál tuan nian ne’e tenke ba atualiza, se lae sei problema bainhira tempu eleisaun,” nia dehan.
stae rejistu eleitór elijivel iha territóriu nasionál hamutuk 859.613, iha estranjeiru 852.500 ne’ebé rejistadu iha nívél nasionál 7.113 iha diáspora.
sekretáriu jerál partidu demokrátiku (pd), antónio da concecão ‘kalohan’, hateten bazea ba enkontru konsellu superiór partidu iha loron 31 marsu 2022 ho estrutura ne’ebé mai hosi munisípiu hotu inklui rejiaun administrativu espesiál óe-cusse ambeno (raeoa) deside fó apoiu ba kandidatu prezidente repúblika, josé ramos horta, iha eleisaun prezidensiál segunda volta.

“razaun pd fó apoiu tanba tuir preferénsia vizaun polítika hanesan mós kandidatu mariano assanami sabino ho kandidatu josé ramos horta ne’ebé indijita hosi partidu cnrt no  preferénsia hanesan ho prezidente cnrt, xanana gusmão ne’ebé iha kapasiadade diálogu, promove diálogu, repozisaun orden konstituisional. nune’e deklara apoiu kandidatu josé ramos horta iha eleisaun segunda volta,” kalohan deklara liuhosi konferénsia imprensa iha sede pd, colmera, dili, sesta ne’e
iha eleisaun prezidensiál primeiru volta, kandidatu prezidente repúblika hosi pd, mariano assanami sabino lopes, hetan votu 47.334 (7,3%).
nia hateten iha períodu kampaña estrutura pd sei tun direta hodi akompaña kandidatu ramos horta ho númeru sorteiu 1 hodi esplika pozisaun polítika refere no husu militante atu bele fó apoiu hodi lori vitória.
iha fatin hanesan prezidente pd, mariano assanami sabino, agradese no apresia estrutura partidu, apoiante no movimentu oioin fó apoiu ba nia kandidatu iha eleisaun primeiru volta.
nia kontratula kandidadu na’in-rua josé ramos horta ho francisco guterres lú olo hanesan mais votadu hodi hakat ba segundu volta.
nune’e husu iha eleisaun segunda volta garante estabilidade iha periódu kampaña promove demokrásia katak ukun ne’e mai hosi povu.
tuir ajenda iha sesta ne’e, prezidente pd ho ekipa sei akonpaña kandidatu horta ba iha oé-cusse hodi hala’o kampaña loron dahuluk iha 02 abríl 2022.
 tr anúnsia númeru sorteiu: horta númeru 1 no lú olo 2
partidu tolu kompostu hosi partidu libertasaun populár (plp), frente revolusionária do timor-leste independente (fretilin), kmanek haburas unidade timor oan (khunto) prontu apoiu prezidente repúblika (pr) períodu 2022-20227, francisco guterres ‘lú olo’ hakat ba eleisaun prezidensiál 2022 segunda volta.
sekretáriu jerál fretilin, marí alkatiri. egas cristóvão
“seguru ona katak plp, khunto hamutuk ho fretilin apoiu lú olo, ami sei habelar tan plataforma ida-ne’e ba organizasaun hotu ne’ebé atu apoiu lú olo sai kandidatura nasionál ida,” sekretáriu jerál fretilin, marí alkatiri, hateten ba jornalista sira iha ámbitu konferénsia nasional plp, iha salaun canossa, has-laran manleuana, domingu ne’e.
 lú olo fiar metin manán iha primeira volta
preidente plp no atuál primeiru-ministru, taur matan ruak. egas cristóvão
iha fatin hanesan, prezidente plp, taur matan ruak, deklara, sei hamutuk ho fretilin lori lú olo manán iha eleisaun segunda volta.
“militante hotu mantein iha ita-nia pozisaun, tenke asegura ita-nia ukun to’o tinan 2023 no fó vitória ba lú olo,” taur dehan.
konselleru másimu partidu khunto, josé dos santos naimori bucar. egas cristóvão
nune’e mós, konselleru másimu partidu khunto, josé dos santos naimori, reforsa, partidu tolu ne’e sei hamrik hamutuk.
“ami partidu tolu soe malu ladi’ak, ami hamutuk lori maun lú olo sai prezidente dala-ida tan,” naimori deklara.
bazeia hosi dadus sekretariadu tékniku administrasaun estatál (stae) no komisaun nasionál eleisaun (cne, sigla portugés) kandidatu pr, josé ramos horta ho votu 301.481 (46,58%), enkuantu kandidatu pr, francisco guterres ‘lú olo’ ho votu 143.408 (22,16%), hosi totál votu válidu hamutuk 647.172 iha territóriu tomak, ne’ebé posibilidade kandidatura rua kompete iha eleisaun segunda volta.
viii governu konstituisionál daudaun ne’e forma hosi plp, khunto no fretilin, iha programa ne’ebé nu’udar instrumentu polítiku ba tinan lima, ne’ebé reflete aspirasaun povu timor-oan no fó sai medida prioritária sira ba dezenvolvimentu sustentável, hanesan define ona iha ‘planu estratégiku dezenvolvimentu 2011-2030’.
plp halo konferénsia nasionál ho tema ‘hamutuk ita reflete pasadu, afirma ita-nia konsiladasaun no servisu maka’as ba povu nia moris di’ak’, iha salaun canossa has-laran manleuana, domingu (27/03). egas cristóvão
iha loron 21 marsu 2020, sekretariu jerál fretilin, marí alkatiri no prezidente plp atuál primeiru-ministru viii governu konstitusionál, taur matan ruak, asina plataforma entendimentu entre partidu rua hodi mantein taur hanesan xefe governu to’o termina mandatu iha tinan 2023 no la konkorda eleisaun antesipada.
nune’e prezidente repúblika, francisco guterres ‘lú olo’ promulga orsamentu jerál esttadu (oje) 2020 iha loron 19 outubru 2020.
ministériu turizmu komérsiu no indústria (mtki) liuhosi diresaun jerál indústria, hamutuk ho empreza haberan unipesoal lda, fó sai rezultadu estudu viabilidade ba parke industria iha suku ulmera no vatuvou, postu administrativu bazartete, munisípiu liquiçá, ne’ebé atinje ona 60%. 
diretór jerál indstrústria mtki, carlos ximenes, hateten, hafoin governu asina akordu ho empreza iha fulan-rua liubá, sira hahú halo estudu viabilidade, ho kolesaun dadus sekundáriu no primáriu.
“liuhosi estudu viabilidade ne’e empreza sente avansa liu tanba fulan-rua sira atinje ona 60%. entre fatin vatuvou no ulmera tenke hili ida nu’udar alternativu, ikus atu sai hanesan parke industriál, nune’e ohin konkluzaun hatudu katak ulmera sai potensiál atu sai parke industriál ba faze dahuluk. ba longu prazu, fatin rua ne’e viável hotu ba parke indústriál, maibé ulmera iha potensialidade liu tanba besik liu ba portu baía tibar ne’ebé agora atu finaliza ona,” diretór jerál informa iha sentru konvesaun dili (ccd, sigla portugés), tersa ne’e.
 mtki kontrata kompañia haberan inisia estudu viabilidade ba parke industriál ulmera
nune’e, mtki sei hein relatóriu hodi bele kompleta iha tempu fulan-rua nia-laran bele finaliza hanesan dokumentu finál ida.
“dadus primária seidauk kompleta tanba iha terrenu ekipa téknika hosi empreza hasoru difikuldade oituan, konsultór sei buka meiu atu finaliza,” nia akresenta.
estudu viabilidade ne’e empreza haberan halo hamutuk ho institutu teknolojia surabaya, iha indonézia no agora hela dadus primária mak seidauk konklui. agora hela fulan-rua empreza atu kompleta dadus, ne’ebé bainhira kompleta ona rezultadu mak sei aprezenta iha konsellu ministru hodi hetan apresiasaun, hafoin loke konkursu hodi halo kontrusaun infraestrutura.
ekipa saneamentu munisípiu dili ne’ebé loro-loron hala’o atividade rekolla lixu, iha domingu tuku 10h00 dadeersan ne’e, hetan bebé mane ida-ne’ebé ema soe no hatoba hela iha plástiku ida-nia laran, iha lixeira aitarak laran, dili.

 uma kreda lamenta ho inan soe bebé
“ami atu ra’ut foer mak hetan plástiku mean iha foer fatin. ami lees plástiku hodi haree tanba dalaruma busa mate ne’e ami labele tula. entaun, ami loke plástiku haree mak bebé mane ida hatoba iha plastiku laran ho kondisaun mate,” motorista nivio bareto hateten ba jornalista sira iha fatin akontesimentu.
ekipa polísia siéntifika investigasaun kriminál (psik) haloot bebé nia-isin mate hodi tula ba karreta laboratóriu nian lori kedas ba hospitál nasionál guido valadares (hngv). felicidade ximenes.
ho akontesimentu ne’e, ekipa sanemanetu munisípiu dili fó hatene kedas ba viziñu no membru polísia balun ne’ebé hela besik iha lixeira ne’e hodi halo konfirmasaun ba parte polísia siéntifika investigasaun kriminiál (psic, sigla portugés).
iha biban ne’e, ekipa polísia siéntifika investigasaun kriminál (psik) hamutuk ho polísia nasionál timor-leste (pntl) dada kedas fita polísia haleu fatin akontesimentu, nune’e psik haloot bebe nia-isin mate hodi tula ba karreta laboratóriu nian lori kedas ba hospitál nasionál guido valadares (hngv).
 pr lú olo: justisa tenke sériu julga kazu soe bebé
deputadu partidu demokrátika (pd), mariano assanami sabino, husu governu liuhosi ministéiru saúde (ms) atu sériu apoiu klínika bairru pite tanba presta servisu saúde ba komunidade.

pn aprova $258.110 apoia klínika bairru pite
assanami hateten, governu mai ho orsamentu por programa tan ne’e iha orsamentu jerál estadu (oje) 2022, parlamentu nasionál (pn) aprova rihun $258 ne’ebé mak aloka atu apoiu ba kliníka bairru pite.
“orsamentu ne’ebé prevee importante tebes ba klínika bairru pite maibé faktu osan ne’e aloka de’it rihun $68 no rihun $190 aloka fali ba buat seluk, ida-ne’e perígu tebes tanba transferénsia públika ne’in atu ko’a. tanba ne’e husu ba governu direta ba ministra saúde atu haree katak iha seriedade para apoiu buka osan koloka fali ba ne’ebé atu sei iha karik mantein fó apoiu,” deputadu pd ne’e hato’o liu hosi intervensaun polítika liuhosi plenária parlamentu nasionál, segunda ne’e.
tanba to’o agora klínika bairru pite sei mantein fó asisténsia ba inan isin-rua, labarik, moras oioin ne’ebé mak durante ne’e hetan konfiansa hosi komunidade.
klínika ne’ebé ema voluntáriu amérikanu hodi fó nia vida tomak iha tempu rezisténsia, doutór daniel murphy (matebian) mai hamutuk ho pesoál saúde balun halo servisu barak tebe-tebes hodi servi povu no rai ida-ne’e. 
“hanoin presiza sériu atu haree ida-ne’e tanba kuandu ita aprova halo transferénsia públika ne’in atu ko’a, tenke aloka duni satán governu ho prinsípiu orsamentu por programa,” nia dehan. 
deputada cnrt, fernanda lay, sekunda katak parlamentu nasionál aprova ona orsamentu montante ida no ministériu hodi transfere montante seluk nune’e husu tribunál kámara  konta hodi tau matán ba dezafiu ida refere lori ba ne’ebé aprova ona, se iha programa seluk re-distribui iha fatin seluk labele foti klínika bairru pite tanba istórikamente sira kontribui ba nasaun timor-leste.
hatán ba kestaun ne’e, governu liuhosi ministru asuntu parlamentár no komunikasaun sosiál (mapkoms), francisco jerónimo,  rejista hela preokupasaun ne’e sei hato’o ba ministéiru tutela hodi fó resposta.
 ministériu saúde (ms) relata, kazu detetadu pozitivu foun na’in-ida, rekuperadu laiha no kazu ativu na’in-26.
“ohin kazu detetadu foun na’in-ida, rekuperadu  laiha no kazu ativu 26,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu,tersa ne’e. 
estudante ensinu baziku, maria auxiliadora comoro organiza husi madre no mestra sira hodi simu vasina booster ne’ebe oferese husi ms servisu hamutuk ho organizasaun oms, tersa 10/5/2022.antonio daciparu
nune’e, hahú 21 marsu 2020 too 10  maiu 2022  iha kumulativu kazu konfirmadu 22.886 no óbitu 130.
hosi horisehik mai ohin, laboratóriu nasionál saúde halo teste pcr 304, kompostu vijilánsia sentinela laiha, rastreiu ba kontaku laiha, rastreiu aleatóriu lima, viájen internasionál 299, follow up iha kuarentena laiha.
alende ne’e, totál teste pcr ne’ebé halo iha  08  maio 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 49 hanesan maubisse laiha, maliana hitu, viqueque laiha, suai laiha,  baucau laiha, ermera laiha, raeoa laiha, hngv  42,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebé simu ona vasina too iha loron 10 maiu  2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron  10 maio  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida iha baixa ho covid-19 ida.
 covid-19: kazu detetadu pozitivu laiha no ativu na’in-25
ministru edukasaun juventude no desportu (mejd), armindo maia, daudaun ne’e tau importánsia liu rezolve hadi’a infraestrutura eskolár iha territóriu tomak do que harii edifísiu ministériu.
“ha’u la presiza serbisu iha andár lima to’o 10 nia laran, ha’u presiza serbisu de’it iha edifísiu dignu. tanba ne’e, orsamentu sira ne’ebé ministériu prevee fó liu prioridade hadi’a uluk eskola sira atubele dezenvolve liután kualidade edukasaun iha timor-leste. tinan ne’e ita hahú hadi’a ona eskola iha territóriu nasionál hamutuk 240,” ministru informa foin lalais ne’e ba agência tatoli, iha palásiu governu.
 eskola 197 asina ona kontratu projetu komunitáriu hadi’a eskola
ministru konsidera, estudante atu hetan edukasaun di’ak presiza iha kondisaun eskola di’ak no dignu.
“edifísiu ministériu iha vila verde ne’ebá halo desde tempu okupasaun indonézia, nune’e bainhira rai nakdoko maka’as ema hotu iha laran tenke halai sai tanba edifísiu ne’e ninia riin sira kuaze ferujen hotu ona. nune’e mós edifísiu andár tolu iha kotuk ne’ebé halo iha tempu hirak liubá agora halis ona ba sorin,” ministru akresenta.
tuir governante ne’e, presiza duni iha edifísiu di’ak ba ministériu hodi funsionáriu sira bele halo serbisu ho di’ak, maibé presiza mós iha planu orsamentu.
“ita seidauk iha planu harii edifísiu foun ba ministériu hanesan ministériu balun halo ona tanba nia-nia planu sei kontinua hadi’a edifísiu eskola foun ba estudante sira bele estuda iha fatin dignu,” ministru armindo tenik.
antes ne’e, diretór servisu edukasaun munisípiu dili, carlito da silva, husu ona ba ministru edukasaun juventude no desportu atu tau importánsia harii edifísiu foun ba mejd tanba edifísiu atuál ho kondisaun ladún di’ak.
“ha’u husu de’it ba ministru atu koloka fundu ruma hadi’a edifísiu di’ak hanesan ministériu finansa no ministériu solidariedade sosiál no inkluzaun. ministériu edukasaun juventude no desportu tenke halo ninia edifísiu ida di’ak atubele garante serbisu funsionáriu sira,” diretór ne’e sujere.
vise bankada fretilin iha parlamentu nasionál, antoninho bianco, hateten mezmu prezidente repúblika atuál atu hato’o pedidu fiskalizasaun abstratu hodi haree konstituisionalidade ba orsamentu retifikativu maibé sei la implika ba nia ezekusaun.

 pr lú olo promulga orsamentu retifikativu 2022
“agora ami rona katak prezidente repúblika horta atu halo fiskalizasaun ba orsamentu retifikativu, ida-ne’e prezidente repúblika iha direitu konstituisionál atu husu fiskalizasaun ne’e normal. mezmu atu husu pedidu fiskalizasaun maibé kontinua tama ezekusaun tanba iha legalidade pr sesante halo ona promulgasaun, nune’e laiha mplikasaun ba prosesu ezekusaun,” deputadu antoninho bianco hateten ba agência tatoli iha parlamentu nasionál, kuarta ne’e.
la’ós lei ne’e tomak inkonstituisionalidade maibé sei haree medida 14 ikus tanba lei uluk 2022 implementa tiha ona.
tan ne’e, parlamentu nasionál mós iha direitu konstituisionál liuhosi prezidente parlamentu nasionál bele hatán katak intervensaun prosesu legal, tuir prosesu diskusaun prenxe hanesan faze jeneralidade, espesialidade aprova laiha violasaun, nune’e  tribunál mak sei deside fila-fali.
deputada cnrt, fernanda lay, hateten bankada cnrt konkorda ho pr atuál atu hato’o pedidu fiskalizasaun ba orsamentu retifikativu tanba medida sira iha orsamentu retifikativu tuir governu katak atu rezolve situasaun ekonomia rai-laran maibé tuir cnrt nia haree la rezolve ida.
tanba, tuir nia, pontu hirak ne’ebé tau iha ne’eba ba situasaun tuir loloos osan iha hela orsamentu jerál estadu (oje) ne’ebé sira gasta. ezemplu, meiu ambiente atu ba kuda katapa ida ne’e tau tiha ona iha oje foin gasta 16% agora tau tan ne’e atu halo saida.
“tanba ne’e, bankada cnrt vota kontra orsamentu retifikativu. la’ós katak la konkorda tau osan ba veteranu maibé lei ne’e rasik la fó dalan atu altera ho dekretu-lei tanba lei ba libertasaun kombatente nian hateten iha artigu ida katak pekunáriu unika, ida-ne’e tenke muda. nune’e bankada cnrt konkorda prezidente repúblika lori ida-ne’e,” nia dehan.
deputada membru komisaun c trata asuntu finansa públika ne’e hateten, maske bainhira hato’o pedidu fiskalizasaun ne’e ninia ezekusaun or rasik bele kontinua la’o bainhira tribunál inkonstitusionalidade.
“bele prosesu ne’e bele kontinua lao no bainhira karik desizaun tribunál inkonstitusionalidade mak governu responsaviliza hodi devolve fila orsamentu restu,” nia esplika.
vise prezidente parlamentu nasionál, maria angelina lopes sarmento, hateten konstituisaun fó dalan atuál prezidente repúblika josé ramos horta halo fiskalizasaun ba orsamentu jerál estadu (oje) retifikativu, maske hetan ona promulgasaun hosi pr sesante francisco guterres lú olo.
“ne’e kompetensia prezidente nian. konstituisaun hateten, prezidente repúblika bele uza direitu fiskalizasaun abstratu depois nia (prezidente repúblika) halo tiha ne’e sei husu ba tribunál halo fiskalizasaun  ba orsamentu jerál etadu. direitu ida-ne’e prevee iha konstitusionalidade, nia bele halo ida-ne’e,” nia hateten.
nia hatutan, pr atuál bele husu fiskalizasaun konstituisionalidade tanba tranzisaun entre pr sesante ho pr ida foun ne’e polítika bele diferensa, nune’e hakarak halo fiskalizasaun por kostitusionalidade ne’e direitu ninian.
“ne’e la kotra norma, maske promulga ona. maibé tanba nia situasaun ne’e diferensa hanesan prezidente repúblika sesante tanba nia mandatu sei la’o hela. ita-boot sira hatene kontestu ida agora ne’e, promulgasaun ne’e iha periodu ida tranzisaun, entre lideransa sesante ho lideransa foun. se lideransa foun sente dehan ne’e ladún di’ak, hakarak justu nia hakarak lori direitu ninian depois ita rona pronunsia hosi tribunál nian,” nia dehan.
deputada oposizaun hosi bankada cnrt, carmelita moniz, hateten bankada cnrt mós haree orsamentu retifikativu ne’e la tuir ona regra no enkuadramentu lei orsamentu jerál nian.
“agora ami hanoin katak orsamentu retifikativu mós ami hakarak halo fisikalizasaun abstrata, maibé se prezidente mak foti ona knar ida-ne’e hosi prezidente repúblika mak halo,” nia afirma.
nia esplika, governu foti liu rendimentu sustentavél estimadu (rse) konstitusaun  artigu 145 ko’alia katak tenke iha efisiénsia, efikasia uza osan estadu.
“agora ita iha oje ne’e billiaun $2,1, foin gasta de’it24%. agora governu husu tan biliaun $1,2, ita daudaun ne’e iha biliaun $3,3. se ita foti beibeik hanesan ne’e, ita-nia redimentu seidauk tama ita-nia greater sunrise, ita seidauk esplora to’o 2030 ita-nia fundu mina-rai bele mohu,” carmelita moniz hateten.
nia dehan, bainhira foti liu rse maibé ezekusaun ki’ik no laiha reseita hosi parte selukmak sei  hamenus fundu mina-rai.
 pn submete ona proposta orsamentu retifikativu ba pr
 ministériu saúde relata, kazu detetadu pozitivu foun na’in-ida, rekuperadu laiha no kazu ativu 24.
“ohin kazu detetadu foun na’in-ida, rekuperadu  laiha no kazu ativu 24,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu,sesta ne’e.
nune’e, hahú 21 marsu 2020 to’o 06  maio 2022  iha kumulativu kazu konfirmadu 22.884 no óbitu 130.
hosi horisehik mai ohin, laboratóriu nasionál saúde halo teste pcr 150, kompostu vijilánsia sentinela tolu, rastreiu ba kontaku laiha,rastreiu aleatóriu tolu,viájen internasionál 144, follow up iha kuarentena laiha.
alende ne’e, totál teste pcr ne’ebé halo iha  05 maiu 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 87, maubisse laiha, maliana 11, viqueque laiha, suai 32, baucau laiha ermera laiha, raeoa laiha, hngv  44, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 06 maio  2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,5/100 mil abitante,
iha loron  06 maiu 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida iha baixa ho covid-19 ida.
covid-19: kazu detetadu pozitivu na’in-haat no ativu 23
governu japaun no ong  share  entrega  ró  ida ba ministériu  saúde  hodi fasilita diak liu  asesu  servisu  kuidadu  saúde iha munisípiu atauro.

“ró ne’ebe entrega ohin loron mak parte ida husi projetu hanaran hametin prestasaun servisu kuidadu saúde primária liu husi partisipasaun komunidade. projetu ida  ne’e implementa ona iha atauro no metinaro husi ong japones share durante períodu tinan tolu nia laran,” embaixadór japaun iha timor-leste,  masami  kinefuchi dehan iha  diskursu  serimonia entrega ró  ba ministériu saúde iha upm, bidau lecidere, ohin.
nia hatete, valor totál husi asistensia projetu ida ne’e  mak milliaun 1.5 dolares amerikanu ho durasaun tinan tolu. share mak ong ne’ebé  kunhesidu   foka iha setor saúde no nia  iha abilidade bo’ot iha área hadia  servisu saúde  sira  no ativu tebes  iha nasaun barak.
nia dehan, setor saúde mak área  foku ida husi asistensia japaun nian no durante tinan 20 resin ne’e, japaun implementa ona projetus 50 resin iha área hadi’a servisu saúde sira, no voluntárius jica na’in 43 mak haruka ona mai hodi servisu hamutuk ho komunidade lokál.
“pandemia covid-19 hatudu momos ba ita katak   presiza urjente hadi’a seitores saúde no médiku iha país ida ne’e. ami sei kontinua apoiu seitores sira iha timor-leste. projetus setór saúde barak mak implementa ona liu husi parseria ho ong lokál no japones sira,” dehan embaixadór masami  kinefuchi.
iha fatin hanesan, representante  ngo share, shutaro sunai  kontente  bele realiza seremonia entrega ró iha fatin ida  ne’e ba minsiteriu saúde hodi fasilita servisu kuidadu saúde primaria iha munisípiu atauro.
“ha’u atu ko’alia  kona-ba projetu ida ne’ebé ho objetivu hadia asesu ba servisu saúde iha atauro  no metinaro. ró ne’e  suporta sentru saúde transporta no halo mobilizaaun ba ekipamentu no medikamentus nomos fasilita pesoál saúde sira lori servisu saúde hakbesik liu ba komunidade sira,” dehan nia.
nia  isplika, durante projetu ne’e lao  hasoru desafiu   bo’ot mak  pandemia covid-19 no afeta  maka’as iha timor-leste  maibé servisu sira ne’e kontinua  lao ho diak.
nune’e mos, ministra saúde, odete maria freitas belo agradese ba governu japaun no ong share ne’ebe apoiu transporte ró ida ne’e atu fasilita servisu saúde nian besik liu ba komunidade sira  iha munisípiu atauro.
“ tinan 20 ita halo kooperasaun ho embaixada japaun  iha timor-leste ne’ebé sira apoiu ita too sura la bele. tanba,  ho  sira-nia esforsu tomak  ne’ebé  sira fó ba ita hanesan  konstrui  estrada , uma, no apoiu kareta ambulánsia   durante iha situasaun covid-19,” governante ne’e  dehan.
ró ne’e bele tula  ema na’in ualu inklui ekipamentu médiku hodi hakbesik ba komunidade sira iha atauro.
grupu negósiu atema’ar adukafa, konsege dezenvolve ka haki’ak manu timór (ayam kampung) iha suku buibau, postu administrativu baucau vila, munisípiu baucau, hafoin manán kompetisaun negósiu inovativu, ho totál finanseiru $8.607.
kompetisaun ne’e hanesan projetu konjuntu entre governu liuhosi ministériu turizmu komérsiu no indústria (mtki) hamutuk ho programa nasaaun unida dezenvolvimentu (pnud), hodi suporta joven kreativu sira ne’ebé hakarak dezenvolve negósiu.
jestór grupu atema’ar adukafa, martinho locateli hornai, konsidera kompetisaun ne’e di’ak tebes tanba bele hasa’e kapasidade halo negósiu.
“prosesu kompetisaun negósiu inovativu ne’ebé ami tuir iha tinan 2021, ami aprezenta planu negósiu kona-ba atu haki’ak manu-timór iha parte finál nian no ikus mai ami hetan apoiu finanseiru $8.607 atu suporta ami-nia atividade, liuliu ba apoiu materiál,” jerente grupu hateten ba agência tatoli, iha sentru konvesaun dili (ccd, sigla portugés), kuarta ne’e.
 joven 25 selesionadu tama kampu treinamentu kompetisaun negósiu inovativu
nia dehan, hafoin sira manán iha kompetisaun, halo vizita kedan ba empreza movimentu asaun ekonimia komunitária (makom) ne’ebé na’in mak rui castro, hodi hetan esperiénsia hakiak manu-timór ho di’ak.
daudaun, grupu ne’e nia atividade iha ona progresu, halo estensaun ba manu-luhan ho medida metru kuadradu 50×50 no parte oin sei halo luan liután tanba fatin ne’ebé uza hanesan rai privadu.
grupu atema’ar adukafa iha traballadór hamutuk na’in-lima, ne’ebé ho fasilidade apoiu serbisu hanesan mákina inkubadora ho kapasidade akumula manu-tolun 500, mákina pellet, mákina dulas batar, jeradór, komputadór print no redi besi.
“ho fasilidade ne’ebé iha, kada semana ami prodús manu-tolun timór 100 no ami fa’an rak ida $9, ne’ebé bele hetan $500. ita presiza selu mós kustu operasionál inklui saláriu ba traballadór,” nia akresenta.
jestór projetu seeway , francelino guterres. francisco sony
nune’e mós, jerente projetu apoiu empreendedorizmu ba feto no joven (seeway, sigla inglés) no pnud, francelino guterres, hateten, kompetisaun negósiu inovativu ne’ebé antes ne’e hala’o iha tinan 2021, grupu emprezáriu sira konsege hetan apoiu finanseiru ho totál $200.000.
joven kreativu sira ne’ebé manán iha kompetisaun negósiu inovativu ne’e dezenvolve negósiu iha setór produtivu sira hanesan agrikultura no peska, indústria transformasaun, indústria, turizmu, no teknolojia ai-han inovativu.
 ministériu saúde (ms), tersa ne’e, selebra akordu ho klínika bairru-pité (kbp), hodi apoia fundu $68.000 hodi kontinua fó atendimentu saúde ba pasiente sira.
biban ne’e ministra saúde, odete maria freitas belo, hateten asina ona akordu ho klínika bairru-pité atu hala’o transferénsia fundu ho valór $68.000 atubele ezekuta no hala’o serbisu saúde públika.
ministra saúde, odete maria freitas belo. francisco sony
“ami asina ona kontratu ho sira (klínika bairru-pité) atu apoia orsamentu $68.000 ba sira, nune’e espera katak diresaun nasionál finansa bele halo transferénsia   lalais ba konta bankária klínika bairru-pité, hodi fasilita funsionamentu klínika ne’e ba atendimentu saúde ba komunidade sira,” ministra saúde hateten ba agência tatoli, iha knaar fatin, kuarta ne’e.
governante ne’e informa antes ne’e ms mós transfere ona orsamentu $68.000 ba klínika bairru-pité no iha tinan ne’e (2022) transfere fali $68.000.
alende ne’e, ms mós selebra akordu renovasaun lisensa importasaun ai-moruk ho klínika bairru-pité atubele hafasil  
diretór ezekutivu klínika bairru pité (kbp), inacio do santos, .antonio dasiparu
iha fatin ketak, jestór klínika bairru-pité inacio do santos, informa ministériu saúde asina akordu hodi apoiu finanseira ho valór $68.000 hodi fasilita serbisu atendimentu saúde ba komunidade sira.
“ami asina ona akordu ho ministériu saúde atu apoiu finanseiru hamutuk $68.000 ba atividade iha klínika ne’e rasik, maibé ho orsamentu ne’e nafatin la sufesiente,” nia afirma.
nia temi katak, antes ne’e sala baixa mós taka, sala partus nian, inklui tratamentu espesífiku balun, tanba hasoru krize finanseiru.
totál atendimentu ne’ebé halo iha klínika bairru-pite  mak hanesan, atendimentu kuidadu saúde primária, konsulta ambulátoriu, internamentu baixa, izolamentu ba moras tbc, partu, kuidadu imunizasaun, serbisu sosiál feto, má-nutrisaun, dentaria, farmásia, laboratóriu, sala emerjénsia, hiv-sida, lepra no kankru raan.
nia dehan, atividade iha klínika bairru-pité ne’e barak mak durante ne’e suspende tanba orsamentu mai la tuir proposta ho montante $236.000
“orsamentu ne’ebé mai ne’e aloka rihun $68 de’it, nune’e la sufisiente ita loke baixa, atendimentu programa má-nutrisaun no partu tanba presiza funsionáriu barak ho orsamentu barak,” nia afirma.
kona-ba estoke ai-moruk, nia dehan, sufisiente hela atu bele halo tratamentu ba pasiente sira hosi fatin atendimentu hirak ne’ebé temi ona.
  krize finanseiru, klínika bairru pité deside taka sala baixa no maternidade
diretór eskola bázika central beco, quintino qunitão informa, estudante iha eskola bázika centrál beco na’in-254 simu ona vasina pfrizer doze dahuluk atu prevene an hosi moras covid-19.

“estudante iha eskola ebc na’in-254 simu ona vasina pfrizer doze dahuluk. ohin, ita-nia pesoál saúde sira kontinua fó vasina ba estudante sira balun ne’ebé mak seidauk vasina,” quintino qunitão hateten ba agência tatoli, iha ebc beco, kuarta ne’e.
durante pesoál saúde halo vasina estudante iha eskola ebc beco la simu kritíka hosi inan-aman hosi estudante sira tanba antes ne’e eskola halo ona enkontru ho inan-aman hodi hodi halo sensibilizasaun kona-ba benefisiu hosi vasina ne’e rasik.
“antes atu ami halo konfirmasaun ho inan-aman hosi estudante sira no hodi halo sensibilizasaun kona-ba benefisiu hosi vasina ne’e rasik ho nune’e inan-aman hosi estudante sira mós apoiu programa estadu,” nia informa.
aleinde ne’e, nia informa, profesór na’in-21 mós kompleta ona vasina doze datoluk ni’an
estudante ebc beco, maria ormenia cardoso, hateten politika governu halo vasina ba estudante sira-ne’e atu hasa’e imunidade hodi halo prevensaun moras covid-19.
‘ohin, ha’u simu ona vasina doze dahuluk tanba vasina ne’e importante ba ita atu hasa’e ita-nia imunidade hosi bele halo prevensaun ba covid-19 tanba governu politika ne’e di’ak ba ita,” nia dehan.
ministériu saúde (ms), relata kazu pozitivu foun laiha, rekuperadu  laiha no kazu ativu na’in-sia.
“ohin kazu detetadu foun laiha, rekuperadu laiha no kazu ativu sia,” diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e.  
nune’e, hahú 21 marsu 2020 to’o 27 juñu 2022 iha kumulativu kazu konfirmadu 22.951 no óbitu 133.
 labarik idade 12 to’o 17 simu vasina pfizer doze dahuluk hamutuk 43.760
hosi horisehik mai ohin, laboratóriu nasionál saúde halo teste pcr 30, kompostu vijilánsia sentinela laiha, rastreiu ba kontaku  laiha, rastreiu aleatóriu laiha, viájen internasionál 30, follow up iha kuarentena laiha.
alende ne’e, totál teste pcr ne’ebé halo iha 26 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 26, hanesan maubisse laiha, maliana  rua, viqueque laiha, suai  laiha, baucau laiha ermera laiha, raeoa laiha, hngv 24,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 27 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron 27 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-rua no ativu 16
parlamentu nasionál (pn), segunda ne’e, liuhosi reuniaun plenária aprova votu kongratulasaun  númeru 14/2022, ba arsebispu arkidiozese metropolitania dili, don virgílio do carmo da silva, sdb, ne’ebé papa francisco nomea atu sai kardeál dahuluk uma kreda timor-leste nian.

  don virgílio do carmo da silva, kardeál dahuluk uma kreda timor-leste
“rezultadu votasaun a-favór 51 no kontra ho abstensaun laiha, nune’e votu kongratulasaun aprovadu. dala ida tan parabéns ba don virgílio do carmo,” prezidente parlamentu nasionál, aniceto longuinhos guterres lopes, deklara iha sala plenária.
vise bankada fretilin, antonino bianco, hateten agradese ba maromak tanba bele hili ona don virgílio sei sai kardeál.
“amu papa hili ita-nia amu bispu sai mós kardeál agradese ba maromak sai bibi-atan di’ak nafatin ba timor-leste no timor-oan sira, nune’e ita hotu banati tuir jesus kristu nia dalan loos ho lian loos iha mundu hamutuk unidu,” nia hateten.
xefe bankada cnrt, duarte nunes, lori bankada no militante cnrt kongratula don virgílio ne’ebé hetan fiar hosi vatikanu atu sai kardeál.
“kongratula mós kongregasaun salesiano ne’ebé iha amu ida durante ne’e iha dedikasaun mai hosi kongregasaun salesiano no hetan fiar hosi papa francisco,” nia dehan.
tanba ne’e hanoin povu timor-leste tomak kontente tanba hetan timor-oan ida ne’ebé iha privilejiu no kapasidade entaun nomeasaun kardeál primeiru sai istória ba timor-leste.
deputadu partidu demokrátiku (pd0, antónio da conceição ‘kalohan’, hateten povu timor-leste maiória katólika sente orgullu tanba loron ida horisehik loron istóriku tebes duni ba timor-leste, nune’e hanoin presiza felisita igreja katólika no dom virgílio do carmo ba elevasaun kardiál nian.
xefe bankada udt, francisco favid, lori bankada nia naran hato’o votu kongratulasaun ba don virgílio ne’ebé nomea ba atu sai kardiál ne’e, primeira vez marka istória igreja katólika timor-leste iha tinan hirak ne’e.
bankada frente mudansa, isabel ximenes, hateten votu kongratulasaun ba família salesiana ne’ebé amu bispo virgílio do carmo hili entre 21 kardiál ne’e, amu papa fó ita timor-leste hetan onra boot ida bele mós simu nomeasaun ida.
“ami fó votu parabéns ba igreja katólika no sarani tomak no família salesianp espesiál no ami nia votu susesu kardiál don virgílio do carmo hodi sai nafatin bibi-atan ba ita sarani timor tomak,” nia dehan.
profesór timor-oan na’in-219 ne’ebé ministériu edukasaun juventude no desportu (mejd) rekruta iha tinan kotuk, daudaun hamutuk ho profesór portugés na’in-103, hanorin estudante 10.645 iha eskola referénsia lian portugés, centros de aprendizagem e formação escolar (cafe).
“ita iha planu no polítika tinan 2023 atu loke rekrutamentu ba profesór timor-oan sira ne’ebé iha abilidade no koñesimentu iha lian portugés atu reforsa profesór na’in-219 ne’ebé hanorin iha eskola cafe. ita daudaun iha profesór hamutuk na’in-322 mak reforsa atividade ensinu aprendizajen iha eskola referénsia,” ministru edukasaun juventude no desportu, armindo maia hateten iha palásiu governu, kuarta ne’e.
 mejd sei konstrui edifísiu eskola cafe haat ho millaun $4
tuir ministru, bainhira hakarak eskola referénsia sai di’ak liu, tenke aumenta tan profesór timor-oan ho koñesimentu di’ak iha lian portugés, nune’e labele dependénsia ba profesór portugés.
“ho nune’e, gradualmente ba futuru kuandu la presiza tan profesór portugés sira, maka profesór timor-oan iha ona kapasidade atu hanorin,” nia akresenta.
governu estabelese eskola cafe hamutuk 16 iha territóriu nasionál, kompostu hosi edukasaun pre-eskolár to’o ensinu sekundáriu jerál, foin partisipa iha ezame nasionál dahuluk iha tinan kotuk.
“sira hatudu rezultadu di’ak iha ezame nasionál. ita bele dehan estudante eskola cafe hamutuk 50.000 resin partisipa iha ezame nasionál iha tinan kotuk,” nia tenik.
projetu cafe iha objetivu tolu hanesan proporsiona edukasaun públika ho kualidade ho uzu lian portugés ba ensinu disiplina hotu, proporsiona formasaun lian portugés ba universtáriu ne’ebé foin gradua no ba profosór foun sira inklui proporsiona formasaun no reforsa kapasidade profesór no administradór eskola públika lokál.
 nasaun membru komunidade lian portugés (cplp) ne’ebé hala’o misaun iha nasaun vietname hamutuk ho universidade hanoi iha kapitál vietname, tersa ne’e, komemora loron internasionál língua portuguesa.
“universidade hanoi iha departementu ida língua portuguesa,nune’e  ohin hamutuk komemora loron mundial ne’e ne’ebé monu iha  loron 05 maiu ne’e,” embaixadora timor-leste iha vietname, maria olandina isabel caeiro alves, hateten ba agência tatoli hafoin partisipa serimonia ne’ebé hala’o iha resintu universidade hanoi, tersa ne’e.
imajen kultura timor-leste ne’ebé tau iha universidade honai vietname iha ámbitu komemorasaun loron mundiál língua portuguesa. imajen/ hortencio sanchez
serimonia ne’e organiza hosi universidade hanoi liuhosi departamentu portugés no hetan apoia fundu hosi embaixada timor-leste, mozambique, brázil, angola no konsul onorária portugál nian iha sidade watcimin no konsul onorária guine bisau.
fundu ba atividade ne’e kontribui hosi embaixada nasaun membru cplp ne’ebé daudaun ne’e hala’o hela misaun iha vietname hamutuk $1.000-resin hodi komemora loron mundiál ne’e.
“eventu ida ne’e sira sempre selebra kada tinan no ita sente orgullu tebes tanba estudante vietnamita barak ko’alia lian portugés kapaas tebes, ita fó parabéns tanba sira rasik hakarak aprende lian ida ne’ebé ita uza ba lian ofisiál,” nia afirma.
ámbitu selebrasaun ne’e fahe mós sertifikadu ba manán nain-sira iha kompetisaun ne’ebé ba konkursu lian portugés kona-ba cplp nian.
totál alunu iha departemantu portugés hamutuk 200-resin, maibé na’in-14 de’it mak tuir kompetisaun portugés no na’in tolu de’it mak sai hanesan manán nain. enkuantu hosi na’in-14 ne’e mane na’in-rua no feto na’in-12.
“redasaun ne’ebé estudante sira halo kona-ba lian portuguesa, ami hosi embaxada haat mak kurize ba sira nia materiál kompetisaun nian no iha na’in-tolu mak sai vensedor,” nia akresenta.
governu liuhosi reuniaun konsellu ministru (km), kuarta ne’e, aprova projetu proposta lei ba autorizasaun lejizlativa ba rekuperasaun empreza no insolvénsia, ne’ebé aprezenta ba ministru koordenadór asuntu ekonómiku (mkae), joaquim amaral. 
“objetivu proposta lei ne’e atu hato’o pedidu autorizasaun lejizlativa, atu husu ba parlamentu nasionál atu fó autorizasaun ba governu atu elabora lei moderna ida kona-ba rekuperasaun no insolvénsia hanesan elementu esensiál ba kreximentu ekonómiku no investimentu país,” ministru prezidénsia konsellu ministru, fidelis leite mangalhães hateten, iha palásiu governu.
 29 abril, timor-leste sei aprezenta dokumentu omk iha jenebra
governu hakarak realiza inisiativa ne’e atu transforma baze ekonomia timor-oan hodi hasa’e reziliénsia no potensiál kreximentu, apoia no rezolve situasaun empreza sira, ne’ebé iha situasaun finanseira difísil, maibé sei iha kondisaun ekonómika.
aleinde ne’e, atu fó resposta ba ezijénsia sira kona-ba integrasaun ba asosiasaun nasaun sudeste aziátiku (asean) no organizasaun mundiál komérsiu (omk), inklui kuadru lejizlativu ne’ebé reponde ba nesesidade país no kompromisu ne’ebé asume iha ámbitu internasionál. 
governu liuhosi reuniaun konsellu ministru (km), kuarta ne’e, delibera hodi autoriza governante na’in-haat hodi asina akordu ho governu repúblika populár xina.
governante sira ne’ebé sei asina akordu mak ministru transporte no komunikasaun, josé agustinho da silva, atu asina akordu kona-ba servisu séreu nian, ministru koordenadór asuntu ekonómiku, joaquim amaral, hodi asina akordu kooperasaun ekonómika no téknika entre governu rua.
nune’e mós, ministra saúde, odete maria freitas belo, hodi asina akordu ida iha área saúde no ministru asuntu parlamentár no komunikasaun sosiál, francisco martins da costa pereira jerónimo, hodi asina akordu ba kontinuasaun prosesu dijitalizasaun rádiu no televizaun timor-leste no ba faze daruak projetu televizaun dijitál terrestre.
 ministru negósiu estranjeiru xina sei asina akordu haat durante vizita timor-leste
“konsellu ministru delibera hodi fó apoia tomak ba membru governu hirak ne’e atu asina akordu ho governu repúblika populár xina,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu, iha auditóriu ministériu finansa, aitarak-laran.
enkuantu, ministru negósiu estranjeiru xina, wan yi, mai timor-leste iha loron 03 juñu 2022 iha ámbitu vizita ofisiál ne’ebé sei selebra akordu sira ho ministériu relevante sira.
 diretór administrasaun finansa no lojistíka iha hospitál nasionál guido valadares (hngv), raul humberto gam, informa hahú janeiru too marsu 2022 konsege rekolla reseita hamutuk $99,803.24 ba kofre estadu.
 hngv rekolla reseita ne’e hosi pasiente estrajeiru no timor-oan ne’ebé mak halo operasaun no check up inklui baixa iha sala vip. nune’e hosi totál reseita $99.830.24, kompostu hosi fulan janeiru $42,719.45, fevereiru $33,267.50 no marsu $23,816.29.
“ema estarnjeiru  ne’ebé  mai halo tratamentu  iha hngv  ho osan ne’ebé  sira selu mai iha ospitál durante fulan tolu  hamutuk $ 20,381.10 no timoroan ne’ebé baixa sala vip hamutuk $79,492,” diretór raul humberto, hateten ba agência tatoli iha knar fatin-bidau, sesta ne’e.
reseita hirak ne’e rekolla hosi fonte departamentu atestadu médiku,vasina amarela, aluga fatin sentru matan, sentru matan nasionál, pediatria, konoloskopia, bloku operasaun, radiografia, servisu ambulatóriu, maternidade, banku urjénsia, sala vip, fisioterapia,odentolojia, medisina internál, unidade medical checkup, nifas, konsulta fuan, unidade urjénsia, unidade mortuáriu, hemodialisa no acute care.
janeiru too marsu, labnas rekolla reseita $55,257
koordenadór programa dezenvolvimentu indústria tais iha ministériu turizmu komérsiu no indústria (mtci, sigla portugés), antónio da costa, informa daudaun ne’e mtki prepara hela ezbosu rezolusaun atu prodús tais sai uniforme nasionál ba funsionáriu públiku no estudante sira iha timor-leste.
 mtki halo preprasaun téknika uza tais sai uniforme nasionál
“ba oin, mtci iha planu oinsá atu introdús tais ba materiál hanesan uniforme nasionál oinsá ema hotu bele uza tais. ida-ne’e, ita tenta hela ho ezbosu rezolusaun ida, atu governu bele aprova hodi nune’e tais bele uza ba uniforme (farda) ba estudante no funsionáriu sira. ho alvu sira mak ita funsionáriu kuaze besik rihun 70 no estudante kada tinan aumenta, entaun iha merkadu boot ba tais no iha parte ida ita prezerva ita-nia kultura no ita multiplika ekonomia iha rai-laran,” antónio da costa hateten ba agência tatoli, iha nia knar fatin, fomentu, dili, sesta ne’e.
tuir nia, elaborasaun ezbosu rezolusaun ne’e atu fortifika katak hanesan desizaun governu ba istituisaun sira aplika programa ida-ne’e, atu uza uniforme (farda) ba alunus sira iha eskola no ba funsionáriu públiku sira iha instituisaun estadu.
“ida-ne’e instituisaun sei diskute hela no oras ne’e konseitu sei iha komisaun funsaun públiku (kfp), ne’ebé ami sei diskute iha ne’ebá. se iha ona konkordansia mak foin submete ba ministru hodi lori ba konsellu ministru,” nia afirma.
tanba, nia dehan, prodús tais lokál sai uniforme ne’e objetivu hosi programa viii governu konstitusuinál nian oinsá hadomi no prezerva kultura timor-leste nian.
“agora nia prosesu la’o hela, nune’e ba oin atu iha tan formasaun ba diversifikasaun, liga ba soru tais nian. tanba, nia (tais) hatudu kualidade di’ak ona, maibé oinsá diversifika tais ba komuniti seluk ne’ebé bele uza ba farda eskola no funsionáriu sira-nian. ida-ne’e iha fulan oin sei planea atu implementa iha grupu alfaiate balun atu hatudu, katak sira bele prodús hodi nune’e sai baze ba governu bele foti desizaun katak funsionáriu no estudante bele uza, maibé tenke hatudu lai nia prátika katak nia modelu hanesan ne’e,” nia esplika.
ezbosu rezolusaun ne’e, daudaun ne’e iha hela faze diskusaun maibé nia prátika implementasaun programa ne’e la’o daudaun.
“iha nia implementasaun ita iha komisaun ida naran komisaun patrimóniu kulturál immateriál (pki), ne’ebé durante ne’e servisu makaas hodi lori tais ba rejistu iha unesco paris. maibé, implementa ko’alia kona-ba tais ne’e komponente mtci mak sei implementa. maibé, sei iha tan programa komponente ne’ebé sei hala’o hosi mejd, fundasaun alola, sekretária estadu igualdade no inkluzasaun (seii), timor aid no seak ne’ebé servisu konjunta atu oinsá lori tais ba ema hotu kuñese iha mundu,” nia dehan.
maibé, atu implementa uniforme ne’e ministériu turizmu komérsiu no indústria (mtki), ministériu edukasaun juventude no desportu (mejd) hosi ensinu báziku no ensinu superiór, komisaun funsaun públiku (fp), sekretáriu estadu arte no kultura (seak), timor aid no fundasaun alola, ne’ebé lori tais atu oinsá sai proponente ba rezolusaun hodi lori ba governu mak mtki, mejd, komisaun funsaun públiku no seak.
hospitál nasionál guido valadares (hngv), kinta (05/05), selebra loron mundiál fase liman atu elemina no prevene  moras infesaun sira hosi ema ida ba ema seluk.
“loron mundiál fase liman ne’e importante tebes   liuliu ba ami profisionál saúde hotu espesiál ba hngv tanba iha vida saúde ne’e atu bele elemina no prevene moras infesaun sira  husi ema ida ba ema seluk. hanesan hosi profisionál saúde ba ita-nia pasiente sira no ba ema seluk,” diretór ezekutivu hngv, alito soares hateten ba jornalista sira iha hngv-bidau.
komemora loron mundiál fase-liman ho hanoin katak hanesan medida simple tebes  ba atu bele prevene moras infesaun sira hodi redús mortalidade.
tanba moras infesaun nia transmisaun hola parte ba fatór risku sira ne’ebé la hatoman aan fase liman hodi prevene no trava moras infesaun sira hosi pasiente ba profisionál saúde no ba ema jerál.
nune’e, hngv hahú implementa sistema hatoman aan fase liman hosi profisionál saúde iha unidade no departamentu balun iha sala krítiku sira hanesan iha sala perimatolojia, sala krítiku icu, oronáriu no kardiaku.
“husu ba visitór sira ne’ebé mak atu vizita pasiente kritiku sira tenke fase liman ho objetivu labele lori moras infesaun hosi fatin seluk ba transmite fali pasiente sira iha icu no perinatoljia,” nia afirma.
ho fase liman sei hakotu korente infesaun tanba dala barak akontese husi liman bele transmite moras ba an rasik no ema seluk.
tuir padraun ne’ebé fó husi oms katak fase liman loloos iha etapa purvolta 10 hodi nune’e bele livre husi virus ka kutun ruma hodi evita da’et ba ema seluk.
 etapa fase liman ida loos maka, dahuluk habokon liman ho bee no tau sabaun natoon, daruak, kose liman laran no kotuk, datoluk, kose liman fuan no sanak sira.
dahaat, kose liman laran ho liman fuan sira metin, dalima, kose liman fuan sira ba liman kotuk, liman karuk no hanesan ba liman parte loos nian.
daneen kose haleu liman fuan boot liman karuk nian, halo hanesan ba liman loos, dahitu kose liman fuan sira husi liman loos nian ba liman fuan laran liman karuk nian, halo hanesan ba liman loos, daualu fase liman ho bee, dasia hamaran liman didiak ho tisu, dasanulu hamate torneira ho tisu.
  care internasionál selebra loron mundiál fase liman
governu liuhosi ministériu saúde (ms) hamutuk ho ajénsia estadu unidu ba dezenvolvimentu internasionál (usaid, sigla inglés)) iha timor-leste no sosiedade sivíl, kinta ne’e, lansa ona rede ba saúde timor-leste (rebas-tl) iha maubara room, dili.

vise-ministru saúde (md), bonifacio dos reis “maucoli”, hateten ho ezisténsia rebas-tl nian bele halo advokasia, tanba liuhosi advokasia ne’e bele hasa’e di’ak liután sira-nia koñesimentu nune’e bele partisipa di’ak liután iha sa’úde nian.
“lansamentu ofisiál rede ba saúde-tl ne’e importante tebes tanba forum organizasaun naun governamentál timor-leste (fongtil) nu’udar parseiru ne’ebé mak forte tebes ba ministériu ssaúde atu bele hala’o ho sistema ida-ne’e no bele ajuda ms atu halo kooperasaun no koordensaun nomós oinsá halo advokasia,” maucoli hateten ba jornalista sira hafoin partisipa lansamentu rebas-tl.
rebas-tl ne’ebé envolvimentu ho governu hodi asegura servisu saúde ne’ebé inkluzivu, justu, no ho kualidade, servisu hamutuk atu haforsa seguransa saúde no hadi’a komunidade nia bem-estár iha servisu saúde no bem-estár, no rede foun ne’e estabelese atu eleva sosiedade sivil sira-nia serbisu.
governante ne’e dehan, futuru ms sei kontinua halo komunikasuan no koordenasaun atu nune’e bele atinje planu estratéjiku dezenvolvimentu nasionál (pedn) iha setór saúde nian 2011-2030 tenke atinje ona povu timor-leste saudável.
“ba ida-ne’e ita hasa’e kualidade liu-liu ba prestasaun saúde kualidade primária liu-liu área remota sira katak ita-nia objetivu pedn ne’e sei la husik ema ida iha kotuk no ema hotu atendimentu ne’ebé mak hanesan no ho kualidade,” nia dehan.
maibé, aleinde ne’e sei kria rekursu ida liu-liu rekursu umanu no infraestrutura atu oinsá hasa’e kapasidade pesoál saúde sira no prestasaun saúde ne’ebé di’akliu ba povu nia saúde.
enkarregadu estadu unidus amérika iha timor-leste, tom daley, hateten ajénsia estadu unidu ba dezenvolvimentu internasionál (usaid) iha timor-leste fó apoiu finanseiru millaun $15.6 ne’ebé fornese liuhosi usaid nia atividade ba sustentabilidade sistema saúde.
“ha’u hakarak fó parabens ba membru rebas-tl ne’ebé mai hamutuk hodi estabelese rede advokasia no ami orgullu bele apoiu ong lokál sira atu halo advokasia hodi atinje prestasaun saúde ida-ne ‘ebé diak liu ba timor-oan hotu. estadu unidu amerika sei kontinua atu hamriik ho timor-leste nu’udár belun no parseiru iha territóriu tomak,” enkarregadu estadu unidus amérika iha timor-leste ne’e hateten.
governu amérika nia misaun iha timor-leste, liuhosi usaid kontribui fundu millaun $92 hahú tinan 2021 to’o 2025 hodi haforsa ekonómia no boa-governasaun iha timor-leste.
dezde timor-leste nia independénsia, estadu unidu amérika kontribui ona liu millun $250 hodi apoiu dezenvolvimentu ida ne’ebé inkluzivu no hakmatek, ba timor-leste ida ne’ebé prósperu, saudável no auto-sufisiente.
diretora ezekutiva fórum organizasaun naun governamentál (fongtil), elisabeth lino de araújo, hateten ms tenke halo koordenasaun ho rebas-tl atu saida mak rebas-tl hetan ona iha terrenu bele fó rekomendasaun espesífiku ba ms hodi bele hadi’a.
“ho rebas-tl nia ezistensia atu bele halo di’ak liután públiku hanesan sistema saúde ita haree seidauk iha adekuadu tanba ne’e ho rebas-tl nia prezensa atu bele hadi’a lamentasaun públiku nian ne’ebé mak kontinua halerik,” nia dehan.
 apolónia de araujo babo sai vensedora ba prémiu viii lingua portuguesa tinan 2022 hosi fundasaun oriente tanba aprezenta testu konkursu ho titulu “o rapazinho sonhador”.

ba vesesdór daruak okupa hosi hornai da silva ramos ne’ebé aprezenta ninia testu konkursu ho titulu “magnifiku likurai alamau”.
manán na’in datoluk mak octávio marques de carvalho   ho titulu konkursu “o ladrão do céu”.
joven na’in tolu ne’e hosi departamentu língua portuguesa iha fakuldade edukasaun, arte no umanidade (feah,sigla portugés), universidade nasionál timor lorosa’e (untl).
violanto ribeiro hanesan mós estudante língua portuguesa no direitu iha untl mak manán na’in dahaat ho testu “um menino do grupo de pés descalços”. manán na’in dalimak mak maria goreti da silva horta hanesan mós estudante língua portuguesa iha untl ho testu “a ribeira na’i lok.”. leónia gusmão fernandes hanesan lisensiada portugués hosi universidade estadual   paraíba brazil ne’ebé hetan mánan na’in-daneen ho testu “as primeiras rainhas da aldeia”.
vensedora apolónia de araújo babo, hateten nia parte sente kontente no orgullu hodi hakerek iha lian portugés tanba língu ne’e la’ós lian materna.
“hau nia motivasaun tuir konkursu ida ne’e atu aprende portugés  tanba língua portugés  hanesan mós pertense  ba vida timór-oan,” nia agradese.
joven ho idade 25 hosi munisípiu ermera ne’e ho nia-testu ida ne’e ko’alia kona-ba realidade moris timór nian liuliu ba labarik sira.
“ha’u nia testu ne’e realidade ne’ebé akontese iha timor exemplu moris labarik sira nian hanesan abandona husi inan-aman liuliu divórsiu, labarik sira minoridade faan sasan no falta edukasaun formal,” nia hateten.
 iha biaban hanesan, delegada fundasaun oriente, joana saraiva, hateten entrega  prémeu viii   língua portuguesa tinan 2022 ba vensedór sira, nune’e ba vensedora dahuluk sei kontinua kursu fulan-ida iha portugál.
“ami servisu hamutuk ho manán na’in sira hodi prepara nia dokumentu no billete atu viájen iha tinan ne’e hamutuk ho joven na’in-rua ne’ebé iha tinan 2020 sai mánan na’in ba prémiu ne’e,” delegada ne’e afirma.
vensedór joven timór-oan ne’e sei hala’o viáje ba portugál iha loron 22 maiu too 27 juñu atu tuir kursu iha verão língua portuguesa iha universiadade minho, portugál.
prémiu língua portuguesa ida ne’e hanesan konkursu eskrita hosi fundasaun oriente ba joven timór-oan liuliu idade 18 too 28 hodi compete.
nune’e, ba vensedór dahuluk fundasaun oriente fasilita bá kursu fulan-ida iha portugál no segundu lugar hetan osan montante $500 no terseira lugar hetan $300. enkuantu vensedór dahaat to’o dalimak sei kontinua kursu língua portuguesa iha fundasaun oriente dili.
diretór jerál turizmu iha ministériu turizmu komérsiu no indústria (mtki), jelino soares, informa, tinan ne’e governu prevee orsamentu millaun $2,7 resin hodi dezenvolve área turizmu timor-leste.
“kona-ba área turizmu, tinan ne’e governu tau orsamentu ba diresaun jerál turizmu hamutuk milliaun $2,729 hodi halo atividade turizmu,” diretór jerál hateten ba agência tatoli, iha ninia knaar fatin, farol, kuarta ne’e.
 mtki planeia dezenvolve turizmu komunitáriu iha munisípiu lima
orsamentu ne’ebé aloka ba diresaun jerál turizmu bazeia ba planu ne’ebé iha, tanba direasaun jerál turizmu nia okos iha diresaun nasionál turizmu komunitária kultura (dntkk), diresaun nasionál dezenvolvimentu turístika (dndt), diresaun nasionál empreendedorizmu atividade produtu turístiku (dneapt) no diresaun nasionál promosaun turístiku no relasaun internasionál (dnptri), ne’ebé idaidaik ho ninia serbisu.
“ita presiza reforsa área turizmu tanba atividade sira ne’e durante tinan-rua hasoru covid-19, movimentu vizitante sira mós ladún bá-mai. entaun, ita dezenvolve turizmu ho ida ne’ebé mós nia alvu ba turizmu doméstiku rai-laran,” nia akresenta.
tinan kotuk, mtki lansa turizmu komunitáriu iha suku lima no munisípiu haat hanesan baucau wailili, viqueque wiamori, aileu seloi craic, ainaro nunmoge, no maubisse.
nune’e, turizmu komunitáriu sira ne’e nia obra la’o daudaun ona no daudaun iha hela prosesu finalizasaun.
“tinan ne’e ita planu sei lansa tan ba munisípiu haat hanesan iha lautém, manufahi, liquiçá no ermera, maibé dezenvolve atividade sira ne’e mós bazeia ba proposta no planu hosi komunidade tanba komunidade mak sai na’in ba turizmu komunitáriu,” nia tenik.
daudaun timor-leste tama tinan 20 restaura ninia independénsia, ne’ebé haree ba parte turizmu, buat ne’ebé la’o ona mak daudaun governu hahú estabele ona fatin turizmu, kompara ho tinan antes ne’e.
“tinan 20 restaura indepedénsia, avansu ne’ebé iha mak ita haree iha tempu naruk nia-laran ema sempre preokupa kona-ba turizmu, tanba ita haree dezenvolvimentu iha setór turizmu ne’e seidauk másimu, maibé daudaun ne’e parte turizmu balun hahú la’o ona,” nia akresenta.
dezenvolvimentu turizmu ne’e la’ós mtki nia kompeténsia de’it, maibé hosi parte hotu tanba iha serbisu interligasaun ema hotu nia papél ba dezenvolvimentu.
“ita iha ona potensialidade turizmu, naturál, kulturál, no istória sira ne’e iha hotu ona, maibé atu haree ba ninia kondisaun dezenvolve turizmu ita iha papél atu dezenvolve turizmu ba oin. ezemplu governu harii turizmu komunitáriu sira iha fatin hotu, maibé laiha kooperasaun parte hotu hatudu katak dezenvolvimentu turizmu atu la’o ba oin ne’e susar,” jelino dehan.
ministru agrikultura no peska (map), pedro reis hamutuk ho adjunta xefe casa sivil prezidente repúblika, henriqueta maria da silva, no parseiru sira kolleta hare área kultivu ektare 1,624.

iha biban ne’e, governu ho parseiru sira halo demo ba área hare ektare 120 ne’ebé utiliza adubu órganiku poc nasa, supernasa no armonik iha suku raimea, aldeia beilaco, postu administrativu zumalai, munisípiu covalima.
ministru agrikultura no peska, pedro reis, akompañia hosi adjunta xefe kaza sivil prezidente republika, henriqueta maria da silva, no parseiru sira kolleta hare iha suku raimea, postu zumalai. celestina teles.
“ita-nia problema ne’ebé durante ita-hasoru mak fornese bee ba natar, tanba ne’e ami ko’alia ona  planu iha grande opsaun ne’ebe suporta hosi parlamentu nasionál, tanba natar iha suku raimea ektare 2000 -resin, maibé ita dezenvolve de’it 1000 -resin,  tanba bee menus fornese ba natar,”  govenante ne’e hateten liuhosi nia diskursu bainhira kolleta hare iha suku raimea, postu zumalai, segunda ne’e.
ho nune’e, problema ne’ebé povu  agrikultór sira enfrente hanesan menus bee fornese ba natar hodi hasa’e produsaun iha rai-laran, governu sei la konstrui irrigasaun ne’ebé boot maibé sei esforsu  destaka eskavadór lokaliza iha covalima hodi fasilita bee ba natar atu agrikultór sira bele halai natar.
“ita sei la halo irrigasaun boot pelumenus preokupasaun bee laiha, ami sei esforsu sei destaka eskavadór ida-ne’ebe atu lokaliza hodi fasilita bee, ita bele halai natar ho másimu bele hasa’e produsaun iha rai-laran,” nia hateten.
viii governu konstituisionál nia programa ne’ebé di’ak hanesan programa sesta bázika liu ona, maibé kolleta hare ohin sei la responde programa sesta bázika.
“kolleta hare ohin ita atu responde ba programa sesta bázika, ita onestu ita-nia konsumu nasionál ne’e tonelada rihun 131 maibé ministériu esforsu foin atinje tonelada 72,000 entaun produsaun rai-laran sei la sufisiente no subtitui ho produsaun seluk,” nia dehan.
produsaun ne’ebé prodú hosi agrikultór sira. map sei servisu hamutuk ho ministériu koordenadór asuntu ekonómiku no ministériu turizmu komérsiu indústria (mtci) implementa programa sesta bázika 75% tenke produtu lokál.
ministru agrikultura no peska, pedro reis, akompañia hosi adjunta xefe kaza sivil prezidente republika, henriqueta maria da silva, no parseiru sira kolleta hare iha suku raimea, postu zumalai. celestina teles.
adjunta xefe kaza sivil prezidente repúblika, henriqueta maria da silva hateten, serimónia kolleta hare iha zumalai, povu agrikultór sira hein prezensa hosi prezidente repúblika maibé nia labele marka prezensa tanba iha servisu seluk.
maske xefe estadu la marka prezensa iha serimónia ida-ne’e maibé nia mós iha programa lubuk  ida atu promove produtu lokál.
“xefe estadu iha programa importante lubuk ida inklui oinsá atu promove produtu lokál nomós atu asegura ita-nia nasaun ida-ne’e bele iha ai-han sufisiente, ita rona mós iha seguransa ai-han, iha nutrisaun di’ak fó ba labarik no inan-isin rua sira,” nia dehan.
xefe estadu fó atensaun ba labarik no inan isin-rua ho intensaun ida katak han ai-han ne’ebé sufisiente no nutrisaun ne’ebé nutriente sei prodús jerasaun ne’ebé di’ak iha timor-leste.
“ho intesaun katak se labarik no inan isin-rua ladún han ai-han ne’ebe nutrient, ita sei la prodús jerasaun ne’ebé di’ak iha nasaun ne’e hodi bele prenxe dezenvolvimentu ne’ebe ita hasoru,” nia esplika.
tanba ne’e, iha gabinete xefe estadu iha mós programa atu kombate má nutrisaun promove ai-han lokál no ai-han ne’ebe nutrisaun di’ak ne’ebé servisu hamutuk ho wfp, map, embaixadór brazil sira hodi buka fundu apoiu governu.
iha serimónia kolleta hare ne’e partisipa hosi ministru agrikultura no peska ho nia ekipa, adjunta xefe kaza sivil prezidente repúblika, embaixadór brazil iha timor-leste, reprezentante hosi jica, diretór munisipál, autoridade lokál no komunidade.
traballadór timor-oan, joão lucas assunção, hakotu-iis iha koreia súl tanba sofre moras tuberkuloze (tbc) iha kakutak no pulmaun.
“ita-nia traballadór joão lucas ne’ebé agora mate, tanba moras tbc iha kakutak, pulmaun no ‘pleural fluid’,” família matebian, renato da silva de deus, ne’ebé hanesan mós estudante iha koreia súl, informa ba agência tatoli, via telefónika, tersa ne’e.
nia konta tuir, matebian hetan moras hahú iha loron 01 setembru 2021, ne’ebé durante nia serbisu durante semana rua resin, nia komesa sente kolen no la tahan malirin, ikus mai laiha forsa atu kontinua serbisu, entaun empreza ne’ebé nia serbisu haruka nia bá deskansa.
 sefope haruka tan traballadór timor-oan 87 serbisu iha koreia súl
maski nune’e, joão lucas kontinua moras, entaun responsável empreza inklui nia maluk timor-oan sira lori kedas  bá ospitál.
“ema hotu hanoin katak nia pozitivu covid-19 tanba nia temparatura sa’e ba 38, ho nune’e  ospitál atu haruka nia ba kuarentena, maibé hosi médiku sira haree nia kondisaun laduun di’ak, entaun haruka nia ba chungnam national university hospital ne’ebé mak iha fasilidade kompletu hodi deteta nia moras tbc.
nune’e, matebian baixa iha kuidadu intensivu ospitál chungnam ne’e durante fulan-haat no hahú hosi 01 setembru to’o 10 dezembru 2021.
hafoin ida-ne’e, matebian muda fali ba ospitál nam young geriatric, hosi loron 15 dezembru 2021 no to’o loron 29 maiu 2022, iha tuku 05:28 dadeersan oras lokál nia hakotu iis.
matebian serbisu iha koreia súl iha empreza daecheon flavored seaweed, hahú iha loron 05 juñu 2021 no tuir kontratu sei ramata iha loron 05 juñu 2024.
kona-ba prosesu atu transporte mate-isin mai timor-leste, reprezentante família dehan, daudaun ne’e nia parte hamutuk ho adidu timor-leste iha koreia súl halo esforsu, nune’e iha fulan-juñu ne’e bele transporta mate-isin mai timor-leste.
kolaboradór rejiaun iv martino amarál “cova” triste tanba ema ne’ebé responsavel ne’ebé tuur iha estrutura iha partisipasaun luta ba libertasaun nasionál, maibé bainhira rejista ba veteranu ne’e sira-nia partisipasaun luta ho grau 4-7 de’it.

 riak leman monitoriza ekipa verifikasaun dadus kandidatu veteranu iha covalima
“triste uitoan. ba ha’u, ema mak iha estrutura no lori ema bainhira rejista nia hetan de’it 4-7 maibé nia membru sira hetan grau 8-14. pior liu, ema balun ne’ebé dala barak luta hodi hafuhu de’it didin ku’ak sira-ne’e hetan fali grau 8-14,” martino amarál “cova” hato’o bainhira prezidente konsellu kombatente libertasaun nasionál (ccln, sigla portugés), vidal de jesus riak leman, halo monitorizaun ba verifikasaun dadus kandidatu veteranu, iha suku matai, postu administrativu maucatar, munisípiu covalima, segunda ne’e.
tanba ne’e, nia dehan, ema ne’ebé mak reponsavél ho nia estrutura, iha momentu ema-ne’e halo rejista halo sira hetan fali grau 4-7, entaun ida-ne’e konfuzaun uitoan tanba falintil sira mak mai, nune’e sira la hatene situasuan iha rai-laran.
razaun, sira la hatene situasuan tanba ema sira-ne’ebé partisipa iha funu maibé tuur iha estrutura hanesan selkom ho nurep mak hetan fali grau 4-7, maibe triste tanba nia membru balun hetan grau 8-14. 
ho nune’e, nia rekomenda ba prezidente konsellu kombatente libertasaun nasionál (ccln, sigla portugés), vidal de jesus riak leman, atu fó prioridade ba ema sira-ne’ebé iha estrutura ne’ebé hetan grau 4-7 atu revoga fali lei hodi hadi’a prosesu bele tau prioridade.
“ha’u-nia rekomendasaun bele fó prioridade ba ema sira-ne’ebé mak tuur iha estrutura ne’ebé hetan de’it  grau 4-7 tenke hetan prioridade. maske ho tempu, maibé bele revoga lei oinsá bele hadi’a no tuir prosesu atu nune’e responsavél no ema sira-ne’ebé iha estrutura bele hetan prioridade,” nia dehan.
prezidente konsellu kombatente libertasaun nasionál (ccln, sigla portugés), vidal de jesus riak leman, klarifika katak durante ne’e ba sira-ne’ebé mak simu ona pensaun veteranu grau 4-7, ida-ne’e defisil uitoan tanba lei la primite.
“uluk ha’u mak responsavél ba sira na’in-lima (5), sira hetan ona grau 8-14, ha’u hetan grau 4-7 ne’e problema ida. bainhira atu haree no halo reverifikasaun kazu pendente, ita sei haree tanba sira balun aprova grau 4-7, sira la simu ida-ne’e ita-sei haree,” nia dehan.
ba asuntu ne’e, riak leman hateten, uluk ne’e eis sekretáriu estadu marito reis mak dehan bele simu ona aban bainhira mak simu tan, maibé lei la ko’alia hanesan ne’e,” nia hateten.
nune’e, bainhira atu haree fali kazu pendente sei fó sai iha mídia, entaun hotu-hotu bele akompaña no tuur hamutuk sei haree hodi halo reverifikasaun sira-ne’ebé partisipasaun hetan fallansu ruma bele hadi’a sei loke rejistu foun hodi bele rejistu.
tuir dadus, ekipa finaliza ona halo verfikasaun dadus kandidatu veteranu iha postu administrativu fatumea, fatululik, fohorem, tilomar no zumalai hamutuk na’in-9,963 ne’ebé atinje ona 48% no postu administrativu seluk sei iha faze verifikasaun.
prezidente repúblika, francisco guterres lú olo, apresia servisu polísia nasionál timor-leste (pntl), hodi asegura seguransa iha ámbitu eleisaun prezidensiál hahú hosi kampaña eleitorál to’o eleisaun ramata.

“mensajen hosi prezidente repúblika nian transmite apresia ba pntl tomak nia servisu ne’ebé hahú hosi kampaña eleitorál to’o eleisaun ramata. prezidente repúblika husu mantein ho ida ne’e no situasaun sira-ne’ebé krime kontra lei kontinua atentu hodi prosesa,” komandante jerál pntl, komisáriu faustino da costa, hateten ba jornalista sira hafoin ramata enkontru semenál ho xefe estadu iha palásiu prezidensiál nicolau lobato, bairru pite, dili, kinta ne’e.
xefe estadu mós husu pntl atu asegura seguransa bainhira iha eleisaun prezidensiál segunda volta.
biban ne’e, komisáriu atualiza saida mak pntl sei halo ba iha eleisaun prezidensiál segunda volta nian no aprezenta saida mak pntl hala’o iha fulan-marsu ne’e, katak situasaun seguransa iha territóriu nasionál la’o di’ak no seguru.
“pntl preparadu asegura seguransa bainhira iha eleisaun prezidensiál segunda volta,” nia hateten.
iha eleisaun prezidensiál rejista kazu krime eleitorál iha dili de’it 20-resin maibé ba nivel nasionál hosi munisípiu hotu hosi kampaña eleitorál to’o eleisaun, rejista mós kazu lubuk ida. prosesu kazu sira-ne’e rejista ona iha ministéiru públiku nu’udar na’in ba asaun penál hodi loké prosesu tuir mai.
prezidente repúblika, francisco guterres lú olo, hateten ho memoriál palásiu nobre lahane estatu timor-leste hatuur ona hodi fó omenájen permanente ba fundadór estadu ne’ebé hatudu sentidu nasionalista no patriótika aas tebes.

“ho haksolok mak prezidente repúblika simu proposta hosi centro nacional chega, i.p atu harii memorial ida-ne’e iha palásiu nobre-lahane. ho memorial ida-ne’e, estadu timor-leste hatuur ona, iha fatin istóriku ida-ne’e, omenájen permanente ida ba ita-nia fundadór estadu ne’ebé hatudu sentidu nasionalista no patriótiku aas tebes iha tempu ne’ebá. biar hatene iha risku, lakon vida ita-nia maun no bin sira hamriik ho barani no determinasaun atu hatuur timor-leste iha mundu, nu’udar país soberanu, livre no independente,” pr lú olo hato’o iha nia diskursu bainhira halo inagurasaun ba memoriál omenajen ba prezidente rdtl no primeiru governu rdtl iha palásiu nobre lahane, kinta ne’e.
palásiu nobre nu’udar edifísiu ho arkitektura karáterístiku hosi tempu koloniál portugés iha tiha ona valór istóriku aas, ninia valor sa’e aas liután tanba iha ne’ebá mak akontese eventu dahuluk relasiona ho hahú prosesu konstrusaun estadu timor-leste.
centro nacional chega (cnc) aprezenta ona konseitu furak ida ba oinsá hakfilak área palásiu lahane ba sítiu istóriku.
“haree ba fatin ida-ne’e nia valór istóriku as tebes ha’u hein katak iha tempu badak entidade relevante estadu timor-leste bele haree oinsá nakfilak tiha área palásiu lahane ba sítiu istóriku ida-ne’ebé hamoris memória kona-ba períodu kolonizasaun portugeza no kona-ba eventu hosi 1974 to’o 1999,” nia hateten.
enkuantu, hein desizaun final, memoriál importante ida-ne’e iha área palásiu nobre-lahane bele tama ona iha roteiru istóriku-kultural-edukativu.
“ha’u fiar katak sei sai mós referénsia di’ak ida ba estudante sira, ba jerasaun foinsa’e sira no mós ba peskizadó sira, turista hosi rai-laran no rai-li’ur,” nia sujere.
xefe estadu ne’e dehan, fatin ne’e iha istória naruk kolonizasaun protugeza, nune’e ohin halibur iha fatin ida-ne’ebé iha istória naruk no signifikativu tebes. fatin ida ne’e fó-hanoin istória kolonizasaun portugeza ne’ebé durante tinan 500 lori mai povu timor-leste sivilizasaun oin seluk ida, ho elementu simbóliku no kulturál oin seluk liu, inklui lian foun ida, relijiaun foun ida, ábitu alimentar foun, vestuáriu foun, edifísiu ho arkitetura oioin no seluk-seluk tan,” nia hateten.
foufoun bei’ala sira lasimu no halo revolta iha fatin-fatin, mqibé liuhosi evanjelizasaun no edukasaun misaun katólika sira-nian, administrasaun portugeza konsege hametin sira-nia ukun ho apoiu husi liurai balun no elite timor-oan ne’ebé hetan asesu ba edukasaun no servisu administrasaun no mós ba benefísiu sira seluk.
ho tempu, sivilizasaun europeia kruza daudaun ho ita-nia uzu no kostume tradisionál ne’ebé la hanesan hosi etnia ida ba etnia seluk.
ho influénsia hosi lian portugés, dalen tetun terik nakfilak ba tetun prasa no sai língua nasionál.
“neineik-neineik ita-nia sosiedade ne’ebé moris ho regra reinu ida-idak nian, muda mós ho influénsia koloniál portugeza maibé prátika kulturál barak la hadook hosi abut sósiu-kulturál ne’ebé karateriza nu’udar povu timorense,” nia tenik.
pr hateten, ho identidade úniku ne’e mak fundadór sira hahú movimentu organizadu patriótiku no nasionalista iha 1974, bainhira portugál hahú prosesu deskolonizasaun iha kolónia portugeza sira hafoin revolusaun ai-funan akontese iha 25 abril 1974.
prosesu deskolonizasaun interrompe bainhira golpe no funu sivíl akontese iha timor-leste iha 11 agostu 1975, pás no estabilidade restaura iha finál agostu 1975, enkuantu hein governu portugés fila mai atu kontinua deskolonizasaun, fretilin kaer administrasaun de faktu ba timor-leste hosi agostu to’o fulan novembru 1975.
entretantu, infiltrasaun militár indonézia mós akontese beibeik iha fronteira rai, balibo monu iha inimigu nia liman iha 16 outubru 1975. iha kontestu funu hahú ona no invazaun no okupasaun timor-leste sei akontese duni mak komite sentrál fretilin deside proklama indepedensia timor-leste nian iha 28 novembru 1975.
prezidente fretilin, francisco xavier do amaral, mak nu’udar prezidente fretilin mak lee testu proklamasaun indepedénsia timor-leste iha 28 novembru 1975.
“iha 20 maiu 2002 loron restaurasaun independénsia timor-leste nu’udar prezidente parlamentu nasionál, ha’u simu previléjiu no onra lee fali textu proklamasaun ne’e. lia fuan sira-ne’e hotu tama iha memoriál ida-ne’e atu fó omenajen ba señor francisco xavier do amaral nu’udar proklamador no prezidente rdtl no mós ba primeiru governu rdtl, ho nicolau dos reis lobato, nu’udar primeiru-ministru ho ninia gabinete kompostu ho ministru 11 no vise-ministru hitu,” nia dehan.
iha fatin ida ne’e, iha 30 novembru 1975 mak akontese reuniaun dahuluk primeiru governu timor-leste hafoin proklamasaun independénsia nasionál timor-leste.
iha gravasaun ne’ebé sentru chega, i.p rekupera ona no bele rona oinsá aman fundadór sira hahú harii estadu timor-leste. bele rona diskursu hosi prezidente repúblika, iha tempu ne’ebá, señor francisco xavier do amaral no mós husi primeiru-ministru rtdl, nicolau dos reis lobato.
“eventu sira-ne’e hotu halo parte ita-nia prosesu ukun rasik-an ne’ebé asume hosi komite sentrál fretilin, iha tempu ne’ebá hafoin halo administrasaun de-faktu no komprova duni ba komunidade internasional katak timor-oan mós hatene organiza-an no kaer ukun rasik-an ho kbiit,” nia dehan.
prezidente repúblika, josé ramos horta, husu koopertiva kafé timor (cct, siglá portugés) atu loke kafetária ho kafé organiku timor nian iha nasaun seluk iha rai-li’ur hodi promove produtu kafé timor-leste.

“prezidente repúblika hakarak liu-liu cct promove kafé timor ba merkadu hanesan loke kafetária iha rai-li’ur, exemplu hanesan iha malázia no singapura, se bele lori ba ne’eba,”  diretór jerál cct, xisto moniz piedade, hateten ba jornalista sira hafoin ramata enkontru ho xefe estadu iha palásiu prezidensiál, bairru pite, kuarta ne’e.
pr hakarak hasa’e produsaun kafé iha laran tanba kafé barak tuan ona, nune’e asegura sustentabilidade setór ne’e ba oin tanba kafé sai reseita daruak timor-leste nian.
tuir jerente cct, loos duni kafé barak mak tuan ona no balun komesa kona moras ho mós iha mudansa klimátika, kafé ninia produsaun menus nune’e presiza iha tratamentu, tanba kafé uluk iha tempu portugés tonelada rihun 20 maibé agora to’o de’it tonelada rihun neen (6) iha esportasaun kada tinan.
“nune’e, cct hanoin primeiru ita hasa’e produsaun tanba bainhira produsaun la to’o, ita bele promove ita-nia kafé iha rai-li’ur maibé derrepente ema husu kafé laiha, ita atu halo oinsá entaun parte cct ho governu servisu fó ideia hodi hasa’e produsaun,” nia hateten.
iha tinan 2021, cct esporta kafé hamutuk tonelada 350 barak liu ba nasaun amérika, tuir mak austrália ho nova zelândia, no tinan ne’e tanba produsaun menus nia alvu sei sosa kafé tonelada rihun 10 to’o 12 hosi agrikultór sira, maibé depende produsaun nune’e bele esporta de’it tonelada 160.
maibé, nia dehan, presu kafé sai nafatin preokupasaun ba agrikultór kafé na’in dalabarak la motiva nune’e presiza determina presu justu.
“iha enkontru prezidente mós ko’alia presu kafé maibé ida-ne’e depende ba merkadu mundiál ne’ebé ami sosa hosi argikultór sira kada kilograma agora ho sentavu 41,” nia dehan.
durante enkontru cct ho pr ko’alia mós produtu seluk ne’ebé cct hala’o iha setór agrikultura ninian no pr husu oinsá atu hasa’e ninia produsaun.
“prezidente mós husu saida mak cct halo tan alleinde kafé ne’ebé ami mós kuda klove (jengkeh), baunilla no cokolate (kakau) ne’ebé ita kuda ona juta tolu iha territótiu nasionál no hanoin tinan hirak mai ita sei halo segundu esportasaun cokolate,” nia dehan.
polísia siéntifika investigasaun kriminál (pcic, sigla portugés), sesta ne’e, detein tan sidadaun estranjeiru na’in-rua, ba kazu tráfiku umanu, tanba ho ilegalmente fasilita traballadór timoroan na’in-hitu (7), ne’ebé daudaun “terus” iha dubai, uni emiradu árabe.
pcic halo detensaun ba suspeitu na’in-rua ho inisiál aes nu’udár sidadaun bahrain no ida seluk ho inisiál igae nu’udár sidadaun sudaun, maizumenus iha tuku 13:00, iha aeroportu internasionál nicolau lobato, comoro-dili bainhira mai hosi indonézia ho aviaun citilink.
  timoroan na’in-hitu “terus” hela iha dubai
“ohin, ami halo detensaun ho fora fragante delitu ba sidadaun estrajeiru nain-rua ne’ebé maka maka envolve iha rede kazu tráfiku umanu. sidadaun nain-rua ne’e serbisu hamutuk ho ita nia suspeitu nain-tolu seluk ne’ebé maka antes ne’e, ita detein ona tanba komete krime tráfiku umanu,” adjuntu diretór pcic, adino nunes cabral, ba agência tatoli iha nia knaar fatin colmera.
nia dehan, halo detensaun ba suspeitu na’in-rua ne’e tanba sira nia ajénsia mak iha indonézia ne’ebé koordena ho suspeitu nain-tolu ne’ebé antes ne’e detein ona hodi lori timoroan mesak feto na’in-hitu ba dubai.
adjuntu diretór pcic ne’e esplika, sidadaun estranjeiru na’in-rua ne’e mai tan timor-leste atu halo enkontru ho suspeitu nain-tolu ne’ebé antes ne’e detein ona, hodi halo tan rekrutamentu ba timoroan.
“sira kontaktu malu iha rede krime transnasionál. sira atu ko’alia hodi rekruta tan ita nia timoroan ba li’ur. liuhosi kontaktu malu ne’e maka ita deteta hodi koloka kedan ekipa iha aeroportu atu sira tun halo kedan detensaun fora fragrante delitu,” adjuntu diretór pcic ne’e esplika.
tuir lei, pcic iha oras 12 atu halo identifikasaun ba sira hodi hein mandadu hosi tribunál atu halo detensaun.
hafoin halo detein sidadaun estranjeiru nain-rua pcic halo kedan auto notísia ba ministériu públiku hodi solisita ba tribunál hodi hatun mandu detensaun.
“bainhira mandadu tun mai ona maka ita foin halo detensaun ba sira hodi kumpre oras 72, hafoin ita submete ba tribunál distritál dili hala’o primeira interrogátoriu,” nia akresenta,
  pcic detein suspeitu nain-tolu ba kazu tráfiku umanu
komisaun f ne’ebé trata asuntu saúde, seguransa sosiál no igualidade jéneru iha parlamentu nasionál sei halo diskusaun re-abertura ba artigu balun iha projetu-lei númeru 29/v(3a) kona-ba lei protesaun ba labarik no foinsa’e iha perigu, molok lori ba meza plenária.

 komisaun f finaliza diskusaun projetu-lei protesaun ba labarik iha espesialidade
“lei ida-ne’e iha fulan rua liu ba, ami halo tiha ona aprovasaun textu espesialidade tomak iha komisaun maibé presiza hadi’a entaun iha iha textu kona-ba objetu lei ninian,” prezidente komisaun f, noé de jesus ‘buka tuir’ hateten ba agência tatoli, dili, kuarta ne’e.
prezidente komisaun f parlamentu nasionál, noé da silva ximenes “buka tuir”. francisco sony.
nia esplika, atu hadia kona-ba konteúdu objetu lei tanba konteúdu balun ko’alia kona-ba labarik sira ne’ebé sei iha kabun laran, entaun ida-ne’e kontrátoriu ho kódiku penál nune’e presiza hasai tanba lei ne’e proteje labarik ne’ebé moris ona iha kondisaun risku la hetan protesaun hosi estadu, inan-aman no  komunidade.
nune’e, iha semana oin komisaun sei haree hodi diskute hafoin bele aprezenta ona ba meza plenária parlamentu nasionál hodi ajenda diskusaun faze espesialidade no aprovasaun finál globál.
aliénde ne’e, prezidente komisaun f ne’e hateten iha deputadu hosi komisaun mós aprezenta proposta ba diskusaun plenária hodi elimina tiha kapítulu ii ne’ebé ko’alia kona-ba direitu no dever labarik sira-nian hosi projeitu lei ne’e.
tanba, iha títulu lei ne’e ko’alia kona-ba labarik sira-ne’ebé iha situasaun risku maibé iha kápitulu ne’e ko’alia labarik hotu-hotu iha direitu no devér maibé ne’e prevee ona iha konstituisaun garante ona.
“tanba ne’e iha diskusaun espesialidade nível komisaun liu ona, maibé iha deputadu balun inklui ha’u hakarak rekore ba plenária haree diskusaun ida kle’an, tan ita haree títulu lei la kondisiona ho kapítulu ii nune’e presiza elimina tiha,” nia dehan.
komisaun f iha espetativa ba projetu-lei ne’e tenke aprova ona iha kinta lejislatura ba tinan ne’e, nune’e bele proteje labarik no joven iha perigu iha iha situasaun risku iha timor-leste.
preámbulu hosi projetu-lei ne’e previstu kona-ba dezenvolvimentu ida ba sistema protesaun integrál ba labarik sira, nune’e impoin esforsu armonizasaun lei hotu-hotu relasaun ho promosaun no protesaun diretu ba labarik no joven iha perigu sira.
projetu-lei ne’e iha artigu hamutuk 103 no kapítulu hamutuk xi. kapítulu i ko’alia kona-ba dispozisaun jerál, kapítulu ii ko’alia kona-ba intervensaun ba promosaun direitu sira no protesaun labarik no joven iha perigu.
kapítulu iii ko’alia kona-ba medida promosaun direitu no protesaun, kapítulu iv ko’alia kona-ba komunikasaun, kapítulu v ko’alia kona-ba intervensaun ministériu públiku, kapítulu vi previstu dispozisaun prosesuál jerál, kapítulu vii sita kona-ba prosedimentu urjénsia, kapítulu viii ko’alia kona-ba prosesu iha serbisu protesaun labarik no foinsa’e no kapítulu ix ko’alia kona-ba prosesu judisiál promosaun no protesaun.
deputadu sira-ne’ebé sai proponente ba projetu-lei ne’e mak hanesan noé da silva ximenes “buka tuir”, antónio verdiál de sousa, felix da costa “anin buras”, cidália mesquita ximenes, maria gorumali barreto, helena martins belo, antónio nobre tilman, lúcia taeki, veneranda lemos martins no ernesto fernandes “dudu”.
inisiativa lejizlativa ne’e bazea ba rezolusaun parlamentu nasionál númeru 16/2003, 30 jullu, ne’ebé timor-leste ratifika konvensaun kona-ba direitu labarik.
entidade sira-ne’ebé submete paresér ba projetu-lei ne’e mak hanesan alfela, asosiasaun defisiente timor-leste (adtl), child fund, komisaun nasionál direitu labarik, fokupers, fongtil, jsmp, ministériu justisa, ministériu saúde, ministériu solidariedade sosiál no inkluzaun, ministériu públiku, no organizasaun internasionál ba traballu (oit), parlamentu foinsa’e, plan international, pdhj no unicef.
iha 20 setembru 2021, parlamentu nasionál aprova ona projeitu lei ne’e iha faze jeneralidade ho votu a-favór 54, kontra 0 no abstensaun ida (1).
 komisaun f sei halo re-abertura artigu hitu ba projetu-lei protesaun labarik
eskola ensinu báziku filiál (ebf) lasama iha suku luka, postu viqueque vila, munisípiu viqueque laiha karteira eskolár, nune’e estudante sira obrigadu tuur iha rai hodi partisipa aula prezensiál.
“problema ne’ebé durante ne’e eskola ensinu báziku filiál enfrenta maka desde harii iha tinan 2015 to’o agora ami laiha kadeira no meza hodi estudante sira uza, ami-nia estudante sira tuur iha rai maka simu matéria hosi profesór sira,” koordenadora eskola ebf lasama, maria pinto gomes guterres, informa ba agência tatoli, iha resintu eskola iha suku luka, segunda ne’e.
 falta karteira eskolár difikulta prosesu aprendizajen iha esj calixa viqueque
relasiona ho kestaun ne’e, parte eskola informa ona ba governu maibé to’o agora seidauk iha resposta.
“ami esforsu hatama proposta ba parte governu hodi tau-matan ba ami, maibé proposta sira ne’ebé ami husu tulun ne’e laiha resposta. tinan barak ona ami laiha kadeira no meza. kadeira iha ida ka rua de’it iha sala laran, ne’e abitante lokál maka fó ba ami hodi estudante sira uza,” nia akresenta.
tuir responsável eskola, daudaun ne’e iha sala tolu maibé laiha haris fatin, tanba ne’e parte eskola husu ministériu kompetente hodi haree kestaun ne’e no rezolve.
“maski durante ne’e ami laiha fasilidade hodi estudante sira uza, maibé ami fó motivasaun ba estudante sira hodi kontinua estudante, kondisaun mak hanesan ne’e, nune’e estudante sira mós kompriende, maski sira tuur iha rai maibé ho pasiénsia simu matéria,” nia tenik.
iha biban hanesan, vise-ministru edukasaun juventude no desportu (mejd), antónio guterres, vizita direta ba eskola ebf lasama hodi haree kondisaun.
“eskola ne’e presiza governu nia apoiu, tau saudozu lasama ninia naran maibé laiha fasilidade kadeira no meza hodi estudante sira uza,” nia tenik.
governante ne’e dehan, mejd sosa ona kadeira 20.000 hosi indonézia, nune’e bainhira fornesedór sira tama mai timor leste, ministériu sei responde preokupasaun eskola.
tuir dadus, estudante  eskola ebf lasama hamutuk 99, kompostu hosi feto 49 no mane 50 inklui profesór hamutuk neen.
 deputada hosi bankada partidu frente mudansa, isabel ximenes, hateten iha dekada rua ne´e, timor-leste seidauk halo diversifikasaun ekonomia rai-laran, tanba ne´e setór ekonomia sei fraku no sei depende barak liu ba importasaun produtu hosi estranjeiru.

“tl seidauk halo diversifikasaun ekonomia liuhosi riku-soin ne’ebé mak iha, hanesan petroleum, turizmu no agrikultura, tanba seidauk dezenvolve ho di´ak no diversifika didiak atu bele reforsa ekonomia iha rai-laran“, afirma isabel ximenes ba tatoli, iha parlamentu nasionál.
deputada rekorda, bazea ba orsamentu jerál estadu 2022 ho montante bilaun $1.675, iha 27 %, governu aloka ba 27% maibé produsaun rai laran sempre menus tanba seidauk iha investimentu ne’ebé bo’ot iha área ekonomia.
“durante tinan 20 iha buat barak tebes sei falta, ita nia nasaun sei foun, ita foin hamrik, ita foin dehan la’o, ita seidauk bele halai tuir nasaun bo’ot sira, entaun sei falta buat barak, tanba seidauk iha indústria ne’ebé mak atu bele dezenvolve ita nia ekonomia iha rai laran”, revela isabel ximenes.
“ita agora tenke iha produsaun, hanesan mina, ida ne’e esensiál tebes, iha ita nia orsamentu retifikativu, bankada frente mudansa fó apoiu bankada udt ho mós pd,  ami tenta hatama proposta ida, para hanusa governu tau osan barak ba setór agrikultura hanesan kafe, ne‘e mos d´iak, maibé nesesidade bo’ot liu mak hanusa ita atu rezolve agora folin mina sa’e”, refere.
nia konlkui, funu entre rusia ho ukraina sei fó impaktu ba ekonomi, nune’e governu tenke foti medida lalais hodi investe makas liu iha setór ekonomi hodi dezenvolvimentu nasaun ida ne’e.
 ekipa konjunta ministériu saúde (ms) hamutuk ho autoridade inspesaun no fiskalizasaun atividade ekonomia sanitária no alimentár, institutu públiku (aifaesa,i.p), segunda ne’e, hahú halo inspesaun ba kondisaun ai-han no otél sira ne’ebé prepara ba bainaka espesiál hosi rai li’ur mai partisipa seremónia investidura prezidete repúblika eleitu no loron restaurasaun indepedensia dala-20.
objetivu hosi inspesaun ba ai-han iha restaurante sira no ambiente otél sira atu garante hahán no fatin ne’ebé ijiene hodi bainaka bainaka espesiál bele hela.
 prevene covid-19, ms sei halo inspesaun ba otél sira ne’ebé bainaka espesiál hela
“ita halo inpesaun hodi haree kondisaun ba produtu ka ai-han tenke ho ijiene ne’ebé mak uza hodi tein no haree mós kondisaun ambiente otél sira. nune’e ita bele oferese aihan no fatin ijiene ba bainaka espesiál sira,” diretór departamentu planeamentu, operasionál risku aihan no laboratóriu aifaesa, angelo edmundo belo, hateten ba jornalista sira hafoin ramata enkontru konjunta iha salaun palásiu sinzas-caicoli.
ekipa konjuta hala’o ona inspesaun ba otél sira ne’ebé bainaka espesiál sira mai hela hanesan hotél timor, palásiu nobre, beach garden, timor plaza, golgota no novo-turizmo.
“ami mós hakarak haree kedas otél sira ne’ebé mak konvidadu sira atu hela no verifika kedas kondisaun sira no ninia ijiene inklui haree liuba hahan sira ne’ebé mak oferese ba bainaka sira,” nia afirma.
nia afirma, ekipa konjuta mós kontinua halo inspesaun ba loja sira ne’ebé mak besik restaurante no empreza sira ne’ebé oferese produtu sira hodi asegura hahán ne’ebé saudavél ba bainaka espesiál hosi rai li’ur.
ms ho aifaesa halo atividade konjunta ida ne’e ho polítika ida atu komemora loron mundiál ai-han seguru ne’ebé mak organizasaun mundiál saúde (oms) define iha loron 7 juñu.
atividade inspesaun ne’e hala’o hosi aifaesa, ministériu saúde (ms), ministériu turizmu komérsiu no indústria (mtci), tane konsumidór, ministériu agrikultór no peska (map) no laboratóriu nasionál saúde (labnas).
 mi-pntl diskute estratéjia fó seguransa ba bainaka espesiál hosi rai li’ur
prezidente konsellu libertasaun nasionál (cln), vidal de jesus “riak leman”, informa lei la permite veteranu menoridade ne’ebé uluk luta iha ai-laran kontribui ba timor-leste nia independénsia ne’e atu simu direitu pensaun.

 veteranu menoridade luta iha ai-laran sei hetan direitu pensaun
“iha lei ne’e, sira-ne’ebé idade kiik-oan ne’e laiha no baze de apoiu mós la konta no konta mak sira ne’ebé sai autór mak bele rejistu ba iha verifikasaun dadus veteranu rejistadu tinan 2009 nian. nune’e, veteranu menoridade ne’ebé kontribui luta ba ukun rasik an ne’e, lei la permite atu sira atu simu direitu pensaun,” vidal de jesu “riak leman”, hateten ba agência tatoli, liuhosi telefónika, segunda ne’e.
nia hatutan, estadu konsidera nafatin sira-nia luta ba rai ida-ne’e hodi haree ba lei ne’e tanba lei mak regula buat hotu-hotu, maibé se halo alterasaun ba lei ne’e entaun veteranu menoridade mós bele hetan direitu pensaun.
“hanesan ha’u rasik bainhira luta labarik sira mak fó seguransa no kuidadu ha’u, maibé tan lei entaun sira labele hetan direitu,” nia dehan.
lei númeru 3/2006, 12 abril 2006, lei ida-ne’ebé ko’alia kona-ba estatutu kombatente libertasaun nasionál nian ne’e, parlamentu nasionál aprova iha loron 7 fevereiru 2011 no prezidente repúblika, josé ramos horta, promulga iha loron 21 marsu tinan 2021.
lei ida-ne’e, tuir prezidente konsellu kombatente libertasaun nasionál (ccln), vidal dé jesus “riak leman”, hateten presiza altera hodi permite rejistu foun iha fulan-novembru ba veteranu no sobrevivente sira.
“lei ida-ne’e garante ka prevee de’it rejistu hosi 2003 to’o 2009, entaun presiza altera,” nia dehan.
komunidade iha munisípiu manufahi, luís bauk taek, iha mehi no iha esperansa ba kandidatu prezidente repúblika foun períodu 2022-2027 ne’ebé eleitu sai xefe estadu sei fó atensaun ba povu iha territóriu nasionál nia moris di’ak.

“ami-nia esperansa ne’e, prezidente repúblika ida simu nia knar hein loos mak hamutuk ho governu oinsá tau atensaun ba povu nia moris di’ak hodi hadi’a estrada ka dalan ba suku sira, tanba povu atu faan produtu ruma dalan mak defisil. tinan 20 ida-ne’e mak ita la koko haree no mós presiza dada bee-moos, hakbiit tan mós agrikultura bele haree ba floresta, veternaria, pekuária tenke servisu efetivu,” luís bauk taek hateten ba agência tatoli, iha salaun parokial same vila bainhira partisipa diálogu entre kandidadu prezidente repúblika períodu 2022-2027 ho númeru sorteiu 2, francisco guterres lú olo ho komunidade munisípiu manufahi, segunda ne’e.
iha área edukasaun, nia dehan, durante tinan 20 la’o baze ladún metin tanba orsamentu jerál estadu aloka kada tinan pursentu kiik hodi labele rezolve buat hotu liga ba oinsá fasilita manorin-na’in no oinsá atu halo konstrusaun insfraestrutura eskola, tan ne’e xefe estadu foun presiza koordena ho governu tau atensaun.
ho ida ne’e, prezidente repúblika ida mai atu halo nesesita duni povu no hakuak ema hotu hala’o knar kumpre ba konstituisaun, nune’e ema hotu hola parte demokrasia aberta iha prosesu dezenvolvimentu.
hanesan sidadaun observa durante ne’e iha prosesu dezenvolvimentu jerasaun tuan la’o ona etapa hadi’a buat hotu, maibé ba jerasaun foun oinsá halo analiza hola parte iha situasaun demokrátika la’o daudaun.
tanba ne’e, iha esperansa ba kandidatu prezidente repúblika na’in-rua ne’ebé tama iha eleisaun segunda volta, sé mak manán iha eleisaun mai sei sai xefe estadu ba povu tomak atu lori dezenvolvimentu ba nasaun.
“kandidatu prezidente repúblika na’in-rua ne’e di’ak hotu mai ita ida-ne’ebé mak povu hili númeru liu sai ukun ema hamutuk hela, nune’e povu mak manán ba dezenvolvimentu, estabilidade, polítika ekonomia ho relasaun internasionál,” nia hateten.
nia mós husu jerasaun foun atu nafatin respeita lidér nasionál hotu-hotu, tanba partidu ne’e hanesan instrumentu ida de’it ne’ebé nafatin respeita líder jerasaun tuan sira no tau nafatin esperansa sira na’in-rua ida mak eleitu sai prezidente repúblika atu hadi’a povu timor-leste nia moris di’ak,” nia dehan.
iha fatin hanesan, rita sarmento da costa, iha esperansa ba prezidente repúblika foun atu tau atensaun ba preokupasaun báziku iha aspetu sosiál.
komunidade manufahi, rita sarmento da costa. nelson de sousa.
“se kandidatu ida mak eleitu sai pr, nu’udar feto, ha’u husu xefe estadu foun tenke tau matan ba feto, atu nune’e bele kapasita sai mós lideransa ne’ebé mak iha responsabilidade bele lidera sai hanesan administradór postu, xefe suku no xefe aldeia,” nia dehan.
nune’e, maluk feto ne’ebé iha preokupasaun defisil asesu dezenvolvimentu, feto maluk seluk ne’ebé asume knar hirak ne’e bele tau matan fila-fali ba sira atu lori feto ne’ebé iha área rurál bele espresa sai.
 ministériu saúde (ms), hahú prepara ekipa atu koordena ho ministériu relevante sira hodi halo inspesaun ba otél sira ne’ebé bainaka espesiál hosi rai li’ur mai hela hodi prevene kontajia covid-19 no surtu dengue. 
atu garante saúde ba bainaka sira, ekipa ms liuhosi  saúde ambientál sei koordena ho ministériu administrasaun estatál (mae) no ministériu negósiu estranjeiru no kooperasaun (mnek),  halo inspesaun no fumigasaun ba otél sira ne’ebé bainaka sira atu mai hela hodi partisipa seremónia investidura prezidente repúblika eleitu no restaurasaun independénsia, loron 20 maiu.
 ramos horta propoin konvida bainaka espesiál no líder mundiál 18
“hahú loron 16 maiu ba oin ekipa saúde sira sei halo servisu inspesaun ba otél sira, nune’e ha’u mós preokupa oituan hodi husu lista bainaka, maibé mnek no mae hateten katak hahú segunda mak lista finál tama,” diretora jerál prestasaun saúde ministériu saúde, odete da silva viegas hateten  iha nia knaar fatin-caicoli, kinta ne’e. ohin.
ministériu saúde liuhosi ekipa saúde ambientál iha responsabilidade atu prepara ekipa primeiru sukoru no halo inspesaun ba otél sira ne’ebé bainaka vvip sira hela tanba daudaun covid-19 eziste hela no presiza halo medida prevensaun nian.
“ita haree mós ba fatin ka otél sira atu halo fomigasaun tanba surtu dengue mós eziste iha ita- nian rai,” nia informa.
nune’e ministériu saúde halo ona kontaktu ho mnek no ekipa hosi prezidente repúblika  eleitu josé ramos horta  atu fó lista otél sira ne’ebé bainka espesiál sira sei hela hodi halo inspesaun.
“maibé too agora ami foin hetan otél timor plaza, hotel timor no hotel novo turizmo, entaun too loron 16 maiu mak hetan totál  otél sira hotu inklui mós apartamentu ne’ebé mak governu aluga karik  ida ne’e ekipa sira sei ba haree halo inspesaun,” nia afirma.
maski, diretora jerál ne’e dehan seidauk hetan lista otél sira, maibé ekipa saúde ambientál no ekipa ambulánsia preparadu ona halo halo inspesaun no primeiru sukoru.
“ita sei tau médiku no enfermeiru inklui kondutór  iha otél sira  atu nune’e bainaka sira presiza bele fó asisténsia saúde no presiza duni diagnostiku ruma mak ita  lori ba hopsitál nasionál guido valadares  (hngv ),” nia akresenta.
profisionál saúde ne’ebé tama ekipa primeiru sokoru hamutuk na’in-20 resin ne’ebé inklui ona koloka ba otél no aeroportu.
ms mós hahú prepara karreta ambulánsia neen iha tasi-tolu, rua  iha otél sira no ambulánsia seluk halo mobilizasaun  tanba serimónia ne’e la’ós partisipa hosi bainaka sira, maibé komunidade sira mós  partisipa, nune’e sentru saúde comoro preparadu atu fó atendimentu saúde.
 mi-pntl diskute estratéjia fó seguransa ba bainaka espesiál hosi rai li’ur
kandidatu prezidente repúblika (pr) hosi partidu congresso nacional de reconstrução de timor (cnrt) períodu 2022-2027, ho númeru sorteiu 01, josé ramos horta la konsege realiza kampaña prezidensiál segunda volta iha munisípiu viqueque tanba iha mudansa oráriu.
tuir kalendáriu antes hosi komisaun nasionál eleisaun (cne, sigla portugés), ohin horta realiza mini-kampaña iha eskola beloi ou kampu futeból viqueque iha tuku 08:30 to’o 17:30, maibé tanba iha mudansa, kampaña realiza meiu-dia ne’e iha tasi-tolu, dili.
“ohin ami kansela atividade kampaña iha munisípiu viqueque tanba iha mudansa oráriu iha nasionál. tuir loloos ami realiza ohin iha viqueque no aban mak ramata iha dili, maibé mosu mudansa oráriu, ohin realiza fali iha dili,” koordenadór cnrt munisípiu viqueque, anacleto freitas, informa ba agência tatoli iha sede cnrt beloi, tersa ne’e.
 ramos horta no governu sei dezenvolve ekonomia interligada iha munisípiu tolu  
komisaun polítika nasionál (cpn, sigla portugés) cnrt orsida sei halo reuniaun iha sede viqueque hodi kontinua halo atividade.
“ami sei halo enkontru ho koordenadór movimentu, koordenadór postu partidu cnrt iha postu lima, inklui partidu sira ne’ebé apoiu ba kandidatu ramos horta, hodi fó orientasaun polítika halo door to door no mini-kampaña ba simpatizante sira,” nia subliña.
ba kestaun ne’e, koordenadór admite koordenasaun entre partidu cnrt no cne la’o di’ak no bainhira iha mundansa ba kampaña sempre informa ba malu.
“ami-nia kolaborasaun ho cne la’o di’ak.  ohin  mós ekipa cne munisípiu viqueque mai iha sede cnrt no  ami informa ba sira katak atividade kampaña iha mudansa,”  nia tenik.
