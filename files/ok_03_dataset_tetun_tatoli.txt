diretora jerál prestasaun saúde, ministériu saúde, odete da silva viegas, informa, governu estadu unidu amérika (eua) oferese tan vasina pfizer hamutuk doze 260.000 ba governu timor leste.
“vasina pfizer ne’e sei to’o iha timor-leste iha fulan-janeiru ne’e. vasina hamutuk doze 260.000 ne’e, governu estadu unidu amérika halo doasaun liuhosi fasilidade covax ho koordenasaun united nations chilidren’s fund (unicef),” diretora jerál odete, hateten ba jornalista sira iha delta nova, dili, sesta ne’e.
 vasina pfizer doze 100.620 hosi eua to’o iha dili 
eua orgullu oferese vasina pfizer ba timor-leste tanba hanesan asaun loloos belun no parseiru rohan laek atu serbisu hamutu kombate covid-19 liuliu demostra apoia ba esforsu governu atu salva timór-oan sira nia vida, partikularmente ba labarik ho idade 12 no menus hosi 18.
nune’e, eua  antes ne’e halo ona doasaun vasina liuhosi fasilidade covax hamutuk doze 100.620, ne’ebé introdús ona vasina covid-19 ba labarik sira tinan 12 to’o 18 mai kraik.
hafoin to’o iha timor-leste, governu liuhosi ministériu saúde lansa kedan vasina pfizer doze dahuluk iha loron 27 outubru to’o novembru 19, hafoin 20 novembru tama ba doze daruak. define doze daruak hosi vasina ne’e sei administra ho intervalu loron 21.
tuir dadus hosi ministériu saúde kona-ba progresu imunizasaun covid-19 ba sidadaun ho idade 12 no menus hosi 18 ne’ebé simu ona vasina pfizer doze dahuluk hamutuk 35.712 ho 19,6% no ema ne’ebé mak simu ona doze daruak hamutuk 29.279 ho 16,1%.
estudante ho idade 12 to’o 17 iha munisípiu dili no munisípiu seluk simu ona vasina pfizer hodi proteje ho efikásia 95% hosi infesaun sintomátika sars-cov-2.
to’o oras ne’e,  governu timor leste simu ona vasina covid-19 hosi doadór sira hamtuuk 1.213.470, kompostu  hosi vasina astrazeneca hamutuk 1.012.850, vasina sinovac doze 100.000 no vasina pfizer hamutuk  doze 100.620.
  labarik idade 12 to’o 17 simu ona vasina doze dahuluk 35.481
sekretaria estadu formasaun profisionál no empregu (sefope) liuhosi diresaun nasionál empregu exteriór (dnee), tersa ne’e, realiza seremónia despedida no asina deklaraun ho família traballadór na’in-98, kompostu hosi mane 62 no feto  36, ne’ebé tuir planu kuarta (16/03), na’in-92 sei aranka uluk bá serbisu iha austrália.
durante seremónia sekretáriu estadu formasaun profisionál no empregu, alarico do rosário, enkoraja joven timor-oan ne’ebé hetan ona oportunidade, atu hatudu nafatin komportamentu di’ak no kumpre kompromisiu ne’ebé halo ona, hanesan labele ses-an hosi sistema, nune’e empregadór bele emprega tan joven sira ne’ebé hein hela oportunidade serbisu.
“deklarasaun ne’ebé ohin ita halo hanesan tradisaun ida bainhira traballadór atu bá serbisu iha koreia súl ka austrália. signifika parte governu no família sira prontu husik sira-nia oan bá servisu, ne’ebé bainhira buat ruma akontese, parte rua prontu hamutuk buka dalan hodi rezolve. aban na’in-92 aranka uluk no na’in-tolu, sesta (18/03) hamutuk ho tolu, nune’e na’in-neen mak  aranka, maibé ohin ne’e hotu-hotu asina deklarasaun,” sekretáriu estadu alarico de rosário, hateten, iha salaun madre canosiana, becora.
 sefope despede traballadór timor-oan na’in-69 desloka aban bá austrália
iha biban hanesan, diretór jerál sefope, paulo alves, husu traballadór sira ne’ebé sei aranka atu hatudu nafatin komportamentu di’ak.
“tanba imi ba la’ós  governu mak obrigada, maibé imi rasik mak hili ba buka osan hodi hadi’a moris. ha’u husu ba traballadór sira, bainhira serbisu tenke kuidadu-an no rai osan ho di’ak hodi haruka mai família iha timór, nune’e bele diversifika ekonomia família no buat ne’ebé imi apreende, fila mai bele aplika fali iha ita-nia nasaun,” nia fó hanoin.
traballadór na’in-98 ne’ebé aban sei aranka bá austrália, sei ba serbisu liuhosi programa rua hanesan pacific laboor scheme (pls) no seasonal worker programme (swp).
“ita-nia traballadór 92 hirak ne’e, ba serbisu iha programa rua no iha kompañia neen hanesan, berry pays na’in-32, tasmania berries 30, hillwood berries sanulu, koala farm sia, top of the crop 11,” nia informa
enkuantu, na’in-neen ne’ebé sei aranka bá austrália, sesta ne’e hodi ba serbisu liuhosi pls ho kompañia kimberly accommodation.
nune’e, tinan ne’e hahú hosi janeiru to’o marsu, sefope konsege haruka ona traballadór 300 resin.
prezidente komisaun nasionál eleisaun (cne-sigla portugés), josé agostinho da costa belo, hateten aban sei hahú hala’o apuramentu nasionál.

“aban ne’e ita komesa ona halo apuramentu nasionál ba buletin votu sira,” prezidente cne ne’e hateten ba jornalista sita iha konferénsia imprensa hodi informa kona-ba prosesu votasaun, kontajen no apuramentu munisipál no nasionál, iha salaun cne, dili, segunda ne’e.
tuir nia, materiál eleisaun hosi munisípiu hitu mak lori ona mai iha cne no aban loron ikus nian mak rejiaun administrativa espesiál oé-cusse ambeno (raeoa), nune’e aban komisária sira halo plenária hafoin hahú halo apuramentu nasionál, no konteúdu hosi apuramentu ne’e atu verifika rezultadu akta hosi munisípiu sira.
“iha numerika ruma ne’e ita presiza atu hadi’a, nune’e mós verifika fali votu nulu sira-ne’ebé mak ita bele dehan kuaze 10.000-resin no mós votu reklamadu sira, depois mak cne hola desizaun katak ida-ne’e validu ka nafatin,” nia dehan.
aleinde ne’e, cne sei fó tempu ba kandidatu sira karik sira complain buat ruma, tempu ne’ebé legál cne sei fó ba sira maibé karik laiha mak cne sei submete ba tribunál rekursu.
“apuramentu importante tanba ne’e votu ne’ebé mai ita sei deside no ninia konteúdu ne’e aumenta mak iha, diminui ne’e laiha. aumenta siginifika votu nulu no reklamadu sei aumenta ba kandidatu sira. tanba ema-nia intensaun ne’e loos hela, ita-nia sosiedade katuas-ferik sira dala ruma sira vota liman nakdedar ka ladún haree tanba ne’e sei haree no aumenta ba kandidatu sira,” nia hateten.
cne halo servisu ho imparsialidade, neutru no asegura kandidatu sira-nia direitu votu tanba votu ida-nia valór mós ba kandidatu ida, tanba ne’e aban tempu legalmente atu hahú apuramentu nasionál.
kesatun seluk, nia hateten, situasaun pandemia covid-19 muda oráriu (schedule) ida kona-ba aviaun ne’ebé mak atu lori materiál eleisaun hosi diaspora mai timor-leste.
tuir planu buletin votu iha diáspora to’o iha timor-leste iha loron 27 marsu, maibé tuir lei dehan apruramentu to’o de’it loron tolu mak hahú aban no sei termina iha loron 24 marsu 2022.
“karik to’o tempu mak buletin votu hosi diáspora seidauk bele to’o mak iha mós dalan legal atu bele estende tan, nune’e bele konklui,” nia dehan.
 ministériu saúde relata, kazu detetadu pozitivu foun 75, rekuperadu  laiha  no kazu ativu 532.
”kazu detetadu foun   75,  rekuperadu  laiha no  ativu 532,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu domingo  ne’e.
nune’e, hahú 21 marsu 2020 to’o 06  fevereiru 2022  iha kumulativu kazu konfirmadu 20240  no óbitu 122.
hosi horisehik mai ohin, laboratóriu nasionál saúde halo teste pcr 235 kompostu vijilánsia sentinela 10, rastreiu ba kontaku 34, rastreiu aleatóriu 139, viájen internasionál 52,  follow up iha kuarentena laiha.
alende ne’e, totál teste pcr ne’ebé halo iha 05 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 88 hanesan maubisse laiha , maliana ualu viqueque laiha, suai laiha, baucau laiha, ermera laiha, raeeoa laiha,  hngv 80 lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 06 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (82,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,9%.
hosi insidénsia covid-19 iha timor-leste, durante loron hitu ikus maka 5,1 /100 mil abitante,
iha loron  06 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 15 , baixa ho covid-19  hamutuk 14 , baixa tanba covid-19  ida ho sintomas moderadu.
 covid-19: kazu pozitivu foun 63 no ativu na&#8217;in-369
sekretáriu jerál partidu demokrátiku (pd), antónio da concecão ‘kalohan’, hateten bazea ba enkontru konsellu superiór partidu iha loron 31 marsu 2022 ho estrutura ne’ebé mai hosi munisípiu hotu inklui rejiaun administrativu espesiál óe-cusse ambeno (raeoa) deside fó apoiu ba kandidatu prezidente repúblika, josé ramos horta, iha eleisaun prezidensiál segunda volta.

“razaun pd fó apoiu tanba tuir preferénsia vizaun polítika hanesan mós kandidatu mariano assanami sabino ho kandidatu josé ramos horta ne’ebé indijita hosi partidu cnrt no  preferénsia hanesan ho prezidente cnrt, xanana gusmão ne’ebé iha kapasiadade diálogu, promove diálogu, repozisaun orden konstituisional. nune’e deklara apoiu kandidatu josé ramos horta iha eleisaun segunda volta,” kalohan deklara liuhosi konferénsia imprensa iha sede pd, colmera, dili, sesta ne’e
iha eleisaun prezidensiál primeiru volta, kandidatu prezidente repúblika hosi pd, mariano assanami sabino lopes, hetan votu 47.334 (7,3%).
nia hateten iha períodu kampaña estrutura pd sei tun direta hodi akompaña kandidatu ramos horta ho númeru sorteiu 1 hodi esplika pozisaun polítika refere no husu militante atu bele fó apoiu hodi lori vitória.
iha fatin hanesan prezidente pd, mariano assanami sabino, agradese no apresia estrutura partidu, apoiante no movimentu oioin fó apoiu ba nia kandidatu iha eleisaun primeiru volta.
nia kontratula kandidadu na’in-rua josé ramos horta ho francisco guterres lú olo hanesan mais votadu hodi hakat ba segundu volta.
nune’e husu iha eleisaun segunda volta garante estabilidade iha periódu kampaña promove demokrásia katak ukun ne’e mai hosi povu.
tuir ajenda iha sesta ne’e, prezidente pd ho ekipa sei akonpaña kandidatu horta ba iha oé-cusse hodi hala’o kampaña loron dahuluk iha 02 abríl 2022.
 tr anúnsia númeru sorteiu: horta númeru 1 no lú olo 2
ministériu turizmu komérsiu no indústria (mtki), tersa ne’e, lansa buletin padraun prosedimentu operasionál (sop, sigla inglés) hodi guia simplifika burokrasia iha ministériu laran no asegura funsionamentu atendimentu públiku ho kualidade.
ministru turizmu komérsiu no indústria, josé lucas do carmo da silva. francisco sony
“ida-ne’e giun ka padraun ida ba ami atu ami simplifika burokrasia iha prosesu atendimentu ministériu laran tomak, hahú hosi gabinete ministériu to’o fali diresaun kiik-oan sira no fasilita públiku tomak ne’ebé ami atende, habadak burokrasia tempu sira atu servisu ho efikásia no efisiénsia,” ministériu turizmu komérsiu no industria, josé lucas do carmo da silva, hateten, iha salaun mtki, bebora.
 mf no mtki selebra akordu kooperasaun iha área peskiza-estatístika
livru ne bele tulun funsionáriu hatene idaidak ninia funsaun ho di’ak no tau iha prátika no hatene envolvimentu iha kada prosesu no atendimentu saida mak bele kontribui hodi sai hanesan barometru ida atu sukat prosesu atendimentu.
ministru turizmu komérsiu no indústria, josé lucas do carmo da silva, asina iha buletin sop ne’ebé lansa. iha salaun mtki, bebora tersa (08/02). francisco sony
inisiativa ne’e mai ho hanoin atu hadi’a jestaun instituisionál mtki, tanba iha viii governu konstituisionál, ministériu ne’e ho estrutura boot, tuir lei orgánika númeru 66/2020 ne’ebé altera tiha lei orgánika númeru 12/2019, kona-ba mtki nia organograma, ne’ebé kompostu hosi diresaun jerál haat, diresaun nasionál 16, no instituisaun autónomu haat, hodi implementa atividade sira iha área turístiku komersiál no industriál.
aleinde ne’e, mtki fó atensaun mós ba promosaun boa-governasaun, ne’ebé ezemplu prátika hosi inisitiva ne’e mak promove transpéransia no akuntabilidade liuhosi mídia ministériu ninia papél, ne’ebé kontinua públika informasaun kona-ba programa no atividade, liuhosi publikasaun boletin trimestrál ministeriál.
ministériu saúde relata, kinta ne’e, kazu detetadu pozitivu foun laiha, rekuperadu ida no kazu ativu na’in-23.
”kazu detetadu foun ohin laiha, rekuperadu ida no ativu na’in-23,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu kinta  ne’e.
nune’e, hahú 21 marsu 2020 to’o 13 janeiru 2022 iha kumulativu kazu konfirmadu 19.860 no óbitu 122.
hosi horisehik mai ohin, laboratóriu nasionál saúde halo teste pcr 41, kompostu vijilánsia sentinela ida, rastreiu ba kontaku laiha, rastreiu aleatóriu 29, viájen internasionál 11, follow up iha kuarentena laiha.
alende ne’e, totál teste pcr ne’ebé halo iha 12 janeiru 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 79, hanesan maubisse laiha, maliana lima, viqueque laiha, suai hitu, baucau 15, ermera laiha, raeoa laiha, hngv 55, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 13 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili atinje 87,6% no kumulativu 2ª doze iha dili (81,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,7% no simu ona doze daruak 69,4%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron 13 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha no kaman laiha.
covid-19: kazu detetadu pozitivu laiha no ativu 24 
institutu nasionál siénsia teknolojia (inct, sigla portugés) prevee ona orsamentu ho montante $75.000 ba tinan ne’e atu halo peskiza 15 iha área hitu.
tuir prezidente konsellu ezekutivu inct, cornelio guterres, projetu peskiza tinan ne’e diferente ho peskiza sira ne’ebé halo ona iha tinan hirak liubá.
“tinan ne’e ita fó liu oportunidade peskiza ba grupu sira, ne’ebé kada grupu tenke lidera hosi doutoramentu ne’ebé iha ona esperiénsia naton iha área peskiza,” prezidente konsellu ezekutivu inct, hateten ba agência tatoli,  iha edifísiu balide, tersa ne’e.
 peskizadór na’in-16 aprezenta rezultadu preliminár ba inct kona-ba sientífiku-teknolójiku
área peskiza ne’ebé inct prepara ona ba grupu peskiza sira atu hili maka inovasaun teknolojia no infraestrutura, edukasaun no informasaun, saúde no bens estar, agrikultura, ekonomia, turizmu no indústria, meiu ambiente no asaun klimátika, no inkluzaun sosiál.
institutu prevee fundu peskiza ba kada grupu $5.000, ba tinan-ida to’o konklui, prodús rezultadu peskiza no aprezentasaun sientífiku.
“tanba ne’e kada grupu tenke fihir ninia jestór ne’ebé iha kapasidade no koñesimentu naton atubele organiza projetu peskiza ne’e to’o ramata,” nia akresenta.
inct sei públika planu peskiza iha área hitu, iha janeiru ikus, hodi fó oportunidade ba grupu peskiza prepara dokumentu inklui bele kompleta dokumentu balun ne’ebé institutu sei prepara.
aleinde ne’e, institutu hahú ona ninia enkontru ba dahuluk hodi diskute kornograma atu kria giaun ida hodi gia serbisu ba tinan tomak.
“ami halo ona diskusaun iha enkontru dahuluk  hodi prepara giaun, nune’e bele gia serbisu tuir planu ne’ebé iha. kornograma ne’e kuandu ramata ona ami sei submete ba ministériu ensinu superiór siénsia no kultura atubele iha koñesimentu ba ami-nia serbisu,” nia tenik.
sekretáriu estadu ambiente (sea), demétrio do amaral de carvalho, konsidera presiza iha regulamentu ba importasaun roupa uzada tanba bele fó risku ba ambiente.
“timor-leste atu tama dezastre lixu obralan (roupa uzada), tanba ropa sira barak mai hosi rai-li’ur ho presu baratu tebes no númeru boot. tanba ne’e, atu evita ropa obralan sira aumenta ba beibeik, ita presiza ko’alia ho parte relevante sira hanesan ministériu turizmu komérsiu no indústria (mtki) no autoridade aduaneira/alfándega, ne’ebé tratata importasaun presiza haree, karik obralan ne’e labele hapara, maibé presiza hasa’e taxa, lae ba oin sei fó impaktu boot tebes ba ambiente tasi,” sekretáriu estadu hateten ba agência tatoli, iha ninia knaar fatin, bebora, segunda ne’e.
 pntl bandu faan roupa obralan iha pontu entrada
tuir governante ne’e, iha ona esperiénsia bainhira hamoos tasi-ibun deteta nakonu ho roupa uzada.
“ami iha esperiénsia bainhira hamoos tasi-ibun nakonu ho roupa obralan de’it, ohin loron ita-nia inan-feton sira barak mak halo serbisu depende ba ropa obralan, tanba ema barak utiliza roupa ne’e sai modalidade ne’ebé fasil,” nia akresenta.
iha fatin ketak, negosiante roupa uzada iha área praia dos coqueiros, rosita gomes, hateten, roupa ne’ebé durante ne’e nia fa’an iha kualidade, enkuantu roupa balun ne’ebé laiha kualidade nia soe iha lixeiru.
“roupa ne’ebé ami haree ba ladi’ak, hanesan kuak, ami soe iha lixeiru, roupa sira ne’ebé tempu udan mota lori ba para hotu iha tasi ne’e ha’u labele hatene, tanba dala-ruma maluk sira hela besik mota ninin mak soe roupa balun ne’ebé la uza ba mota kuak, entaun tempu udan mota lori ba para hotu iha tasi,” nia dehan.
 ministériu saúde (ms), relata, segunda ne’e, kazu detetadu pozitivu foun  rua, rekuperadu laiha no kazu ativu na’in-23
”kazu detetadu foun, ohin ema na’in rua, rekuperadu  laiha no  ativu na’in-23,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu, segunda ne’e.
nune’e, hahú 21 marsu 2020 to’o 10 janeiru 2022 iha kumulativu kazu konfirmadu 19.858 no óbitu 122.
hosi horisehik mai ohin, laboratóriu nasionál saúde halo teste pcr 29, kompostu vijilánsia sentinela laiha, rastreiu ba kontaku laiha, rastreiu aleatóriu rua, viájen internasionál 27,  follow up iha kuarentena laiha.
alende ne’e, totál teste pcr ne’ebé halo iha 09 janeiru 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 59, hanesan maubisse laiha, maliana na’in-haat, viqueque laiha, suai na’in-12, baucau laiha, ermera laiha, raeoa laiha, hngv 43, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 10 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili 87,5% no kumulativu 2ª doze iha dili 81,0%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,6% no simu ona doze daruak 68,8%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron 10 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha no kaman laiha.
 covid-19: kazu detetadu pozitivu 11 no ativu na&#8217;in-20
komisaun nasionál eleisaun (cne, sigla portugés) nota katak durante loron rua (kuarta-kinta), kampaña kandidatu prezidente repúblika (pr) períodu 2022-2027 iha munisípiu sira, labarik sira kontinua partisipa, maibé la’os tanba entidade ruma mak mobiliza maibé tanba animasaun.
“kona-ba envolvimentu labarik sira iha kampaña tanba rame, katak múzika ne’e maka dada labarik sira mai. ami ho ofisiál supervizaun eleitorál sira seluk observa hela katak klaru iha labarik ida ka rua hamutuk ho inan-aman mak tula mai akompaña, loos duni buat sira ne’e loloos labele akontese, maibé nível koñesimentu no hanoin kona-ba oinsá partisipasaun labarik sira labele iha kampaña mak seidauk di’ak,” sub-inspetór cne baucau, antónio martins, hateten ba agência tatoli, iha ámbitu kampaña kandidatu pr martinho gusmão, iha darasula, suku gariuai, postu baucau villa, munisípiu baucau, kinta ne’e.
 kampaña iha lautém, cne la deteta kandidatu pr horta viola regra
ekipa integradu baucau kompostu hosi provedoria direitu umanu no justisa (pdhj) no institutu defeza direitu labarik (iddl) observa hela situasaun ne’e maibé inan-aman maka laiha konsiénsia.
iha sorin seluk, cne mós nota katak kandidatura prezidente repúblika sira ne’ebé hala’o kampaña iha baucau maioria kumpre regulamentu no oráriu, maibé ida maka la kumpre.
“kandidatu sira ne’ebé kampaña iha baucau, kompostu hosi martinho gusmão, ramos horta, isabel ferreira, maibé maria ángela freitas da silva mak ohin dadersan loloos halo kampañ iha gor kota-baru, maibé la akontese no ami la hatene, tanba ne’e ami koko konfirma razaun muda fatin,” nia akresenta.
sub-inspetór ne’e mós lamenta ho ekipa susesu kandidatura balun ne’ebé mak halo mini kampaña ne’ebé halai ses hosi oráriu.
“kandidatu balun hala’o mini kampaña la tuir kampaña hanesan ohin iha postu administrativu venilale, laiha kampaña maibé kandidatu balun hala’o, ami foin rona informasaun no laiha informasaun klaru ba cne munisipál hodi ofisiál supervizaun sira belesuperviziona. tanba ne’e maka ami sei informa ba ekipa susesu kandidatura sira-nian iha baucau atu submete kalendáriu mini kampaña cne, atu nune’e ajusta ho oráriu kampaña nasionál atu labele soke malu,” nia preokupa.
maski nune’e, nu’udar órgaun eleitorál nafatin fó hanoin ba kandidatu sira atu la’o tuir oráriu ne’ebé aprova ona hosi cne.
servisu rejistu no verifikasaun emprezariál, institutu públiku (serve, i.p) halo ona verifikasaun ba ajénsia viajen ida iha dili tanba halo rekrutamentu ilegál timor-oan sira bá serbisu iha rai-li’ur.
“ha’u simu duni lamentasaun balun, hafoin ha’u komesa halo verifikasaun maibé ha’u labele hateten sai entidade ne’e nia naran maibé sira viola duni tanba sira foti tiha sertifikadu a taka fali sertifikadu b, katak sertifikadu ne’ebé sira iha ne’e sertifikadu viajen, lei la permite atu lori sertifikadu viajen halo rekrutamentu,” diretór ezekutivu serve, i.p, florêncio sanches, informa ba agência tatoli, iha timor plaza, kinta ne’e.
 ajénsia cammer pc fasilita timor-oan 4.000 serbisu iha irlandia no inglatera
nia dehan, hafoin halo verifikasaun, ajénsia ne’e viola dekreu-lei númeru 34/2017 ne’ebé ko’alia kona-ba rekrutamentu, nune’e mós lei númeru 10/2017 kona-ba sosiedade komersiál.
enkuantu, aktu ne’ebé ajénsia ne’e komete sei hetan penalidade ka multa mínimu $5.000 hosi serve no hosi instituisaun seluk mós sei iha tan.
“ami sei aplika penalidade, dada fila lisensa, no lori ba ministériu públiku. maibé seidauk, tanba serve presiza iha entidade ofisiál atu halo, tanba ami-nia knaar la’ós atu halo investigasaun maibé atu haree legalidade karik iha lamentasaun. ha’u uza kompeténsia tomak ne’ebé lei atribui ba ha’u hodi halo verifikasaun no ha’u hetan katak ajénsia ida maka viola,” nia tenik.
nune’e, diretór ezekutivu serve, i.p dehan, ba timor-oan sira ne’ebé mak hakarak ba pasiar de’it iha rai-li’ur bele, maibé ho intensaun atu bá serbisu ne’e labele.
“husu boot ba joven sira katak ajénsia ruma halo rekrutamentu ba serbisu iha rai-li’ur kuandu la hatudu sertifikadu rekrutamentu hosi serve ne’e labele  o tenki iha mós  sertifikadu treinamentu hosi institutu nasionál  dezenvolvimentu mão-de obra (indmo), kuandu laiha hotu maka nia viola lejizlasaun sira ne’e hotu,” nia hameno.
xefe unidade banku raan iha hospitál nasionál guido valadares (hngv), januario da cruz freitas, informa, daudaun estoke raan iha banku sangue sufisiente hodi oferese ba pasiente  ne’ebé hala’o tratamentu intensivu iha hngv.
”daudaun, ita iha estoke raan sufisiente hela hodi atende ba pasiente ne’ebé mak presiza raan. tanba estoke raan hamutuk 109, kompostu hosi tipu raan a+ hamutuk 23, b+ 27, ab+ 10, o+ 46,’’ xefe unidade banku sangue, ne’e hateten ba agência tatoli, iha knaar fatin-bidau, tersa ne’e.
maibé, estoke raan menus liu mak ran ab no raan ho tipu o mak mamuk, ne’ebé pasiente ruma presiza raan ho tipu ne’e husu família voluntáriu halo doasaun raan.
kona-ba tipu raan seluk ne’ebé estoke iha, médiku sira halo pedidu mai iha banku sangue atubele oferese no dala barak pasiente sira iha sala maternidade, internamentu, sirurjia no pediátria mak presiza raan.
“ami-nia tarjetu ba estoke raan iha tinan ida ne’e hamutuk 5.280. nune’e ita husu nafatin ba sidadaun sira atu ho voluntáriu halo doasaun raan atubele salva maluk seluk nia vida,” nia sujere.
entertantu, hahú janeiru to’o dezembru 202, ema ne’ebé mak teste raan hamutuk 4.337, hosi númeru ne’e ema ne’ebé halo doasaun raan hamutuk 3.649.
hosi númeru ne’e konsege prodús raan ho tipu a hamutuk 1.054, tipu b 1.847, ab 226 no o+ 1.522.
hafoin halo teste raan, banku sangue deteta tipu moras hadaet haat, hanesan epatite b ka moras aten, epatite c, sífilis no hiv/sida.
“hosi moras haat ne’e, ami haree katak moras epatite b mak númeru aas iha tinan 2021 ho ema na’in-161 no mós ho hiv/sida na’in-53,’’ nia informa.
daudaun ne’e, pesoál saúde ne’ebé mak serbisu iha departamentu banku sangue na’in- 17.
ministru administrasaun estatál (mae), miguel pereira de carvalho, hateten administradór munisípiu tenke asegura funsionamentu servisu administrasaun lokál estadu nian iha munisípiu sira.
 governu nomea domingos soares lidera munisípiu ataúro
governu liuhosi ministru administrasaun estatál (mae), miguel pereira de carvalho, fó pose ba administradór munisípiu ataúro, domingos soares. imajen/mídia mae.
“tanba administradór munisípiu maka reprezentante governu nian iha munisípiu no nia mak simu knar atu dirije administrasaun munisipál, hodi asegura normál funsionamentu ba servisu hirak iha administrasaun lokál estadu nian iha munisípiu, hodi hatan liuhosi ninia atividade ba membru governu responsável bá,” mae hateten iha serimónia pose ba administradór munisípiu ataúro, liuhosi komunikadu ne’ebé agência tatoli asesu, sesta ne’e.
tuir nia, reprezentante governu nian iha nível munisipál maka administradór munisípiu ataúro ne’ebé mak sei dirije no hala’o kompeténsia hotu ne’ebé governu deskonsentra ona ba munisípiu sira.
mandatu ida-ne’e bele mosu dezafiu boot maibé bele asegura katak servisu administrasaun públika ne’ebé deskonsentra ona ba munisípiu foun bele implementa hotu, hodi bele garante atu alkansa objetivu hosi desentralizasaun administrativa tuir planu estratéjiku dezenvolvimentu nasionál (pedn) 2011-2030.
 governu aprova fundu espesiál dezenvolvimentu ataúro
atu garante pedn mak garante dezenvolvimentu setór privadu iha área rurál, atu kria oportunidade sira ba partisipasaun demokrátika iha nível lokál, atu promove harii estadu ida forte no atu asegura harii prestasaun servisu públiku ida efetivu, efisiente no ekuitativu liu.
hafoin simu pose, administradór munisípiu ataúro domingos soares ho nia espoza hasai retratu hamutuk ho ministru no vise-mnistru administrasaun estatál, miguel pereira de carvalho no lino torrezão de jesus. imajen/mídia mae.
ho nune’e bele finansia programa no projetu hirak-ne’e, ne’ebé anuál no plurianuál, sosiu-ekonómiku no sustentabilidade ambientál no destina ba dezenvolve territóriu no populasaun munisípiu ataúro nian, mak aprova tiha ona iha konsellu ministru iha 30 marsu, artigu 15 lei númeru 1/2022, loron 03 fulan-janeiru, kona-ba orsamentu jerál estadu (oje) 2022, dekretu-lei ne’ebé kria fundu espesial dezenvolvimentu ba ataúro (feda).
iha serimónia pose ne’e, mae husu administradór munisípiu ataúro katak ninia misaun mak atu organiza servisu sira iha administrasaun lokál nune’e, hodi koordena ho servisu sentrál administrasaun públika sira, bele garante katak prestasaun servisu públiku sira ba komunidade bele sai ekuitativa, efetiva no efisiente liu.
ida-ne’e hanesan responsabilidade ida importante tebes ba moris sidadaun sira-nian iha munisípiu. servisu no misaun ne’ebé nia simu ne’e, iha ejijénsia boot kona-ba sakrifísiu no dedikasaun, nune’e administradór tenke prontu atu simu responsabilidade no dezafiu sira.
nomeasaun administradór munisípiu ataúro ne’e hala’o liuhosi rezolusaun governu ba mandatu ida ho tinan tolu nian no bele renova fali mínimu dala ida ba perídu ida hanesan, liuhosi proposta membru governu responsável ba administrasaun estatál, hafoin rona tiha konsellu konsultivu munisipál no grupu tékniku interministeriál ba desentralizasaun administrativa.
iha iha tinan 2022 sai hanesan tinan istórika ida ba rai ataúro, rai ne’ebé mak koñesidu ka hakerek iha karta no mapa ho naran “pulau kambing”
tamba iha tinan ne’e liuhosi sirkuntansia administrativa ho primeiru eskalaun nian mak ataúro hetan definisaun hanesan munisípiu ida iha rai timor-leste liuhosi lei númeru 14/2021 ne’ebé hetan alterasaun daruak sai lei númeru 11/2009 kona-ba divizaun administrativa territóriu.
 mae-autoriedade komunitária ataúro diskute futuru instalasaun edifísiu
parlamentu nasionál liuhosi komisaun g trata asuntu  edukasaun, juventude, kultura no sidadania halo audiénsia públika ho fundu dezenvolvimentu kapitál humanu (fdch) kona-ba proposta orsamentu jerál estadu (oje) 2022
“oje 2022, fdch prevee millaun $12 ne’ebé foku ba programa formasaun profisionál, formasaun tékniku no bolsa estudu,” diretór ezekutivu fdhc, hermengildo da silva perreira, hateten ba jornalista sira hafoin halo audiénsia públika iha parlamentu nasionál, segundu ne’e.
planu tinan oin, bolsu estudu programa hakbiit ba estudante 1000-resin hosi universidade sira iha rai-laran no bolsa parsiál loké ba ema na’in-56 ne’ebé sei hahú formasaun lian portugés, bolu ano zero, hodi prepara hafoin hahú prosesu oinsá atu ba eskola iha nasaun komunidade ko’alia lian portugés (cplp, siglá portugés).
tuir dokumentu livru 6 fundu espesiál oje 2022, fundu dezenvolvimentu kapitál umanu (fdch, siglá portugés) prevee $12,000,000, ne’ebé aloka de’it ba bens servisu $12,000,000, saláriu vensimentu, kapitál menór, kapitál dezenvolvimetu no transferénsia públika laiha.
hosi orsamentu ne’e sei finansia ba programa haat, sub-programa 23 no atividade 62.
orsamentu bazea programa
programa formasaun profisionál sei gasta $1,027,800, programa treinamentu tékniku sei gasta $3,567,543, programa bolsa estudu sei gasta $6,533,064, programa formasaun ho tipu sira seluk sei gasta $871,593.
programa formasaun profisionál ho nia outcome formasaun profisional ho kualidade disponivel ninia sub-programa língua ho atividade mak sei hala’o treinamentu ba joven kona-ba língua estranjeiru hodi buka oportunidade servisu iha esteriór.
sub-programa sentru formasaun nia atividade treinamentu ba joven sira iha área indústria.
programa formasaun téknika nia outcome rekursu umanu iha setór estratéjiku formadu ho kualidade no prontu hala’o servisu.
sub-pograma formasaun kontinua ba profesór ne’ebé ninia atividade mak formasaun ba profesór terseiru síklu ensínu báziku no ensinu sekundáriu jerál.
sub-programa língua no nia atividade formasaun língua ba funsionáriu públiku.
sub-programa formasaun iha área jénerika ho nia atividade formasaun ba funsionáriu públiku iha área jénerika.
sub-programa formasaun iha área espesializada ho atividade formasaun espesializada.
enkunatu programa bolsa estudu ho nia outcome rekursu umanu ho kuñesimentu no abilitasaun nesessáriu atu partisipa iha dezenvolvimentu ekonómiku no sosiál iha nasaun.
sub-programa lisensiatura nia atividade sira mak hanesan bolsa estudu ba veteranu nia oan, bolsa estudu ba públiku, bolsa estudu ba funsionáriu públiku.
sub-programa mestradu nia atividade bolsa estudu ba públiku, bolsa estudu ba funsionáriu públiku.
sub-programa doutoramentu (phd) nia atividade mak fó bolsu estudu ba dosente iha universidade nasionál timor lorosa’e (untl), bolsu estudu ba funsionáriu públiku.
sub-programa espesialista ho nia atividade bolsu estudu espesialista no sub-programa bolsa parsiál.
enkuantu, ba fali programa ho tipu formasaun sira seluk ho nia outcome rekursu umanu iha setór estratéjiku espesializadu formadu ho kualidade.
ninia sub-programa subsídiu ho nia atividade subsídiu ba veteranu nia oan no estudante finalista.
sub-programa kuadru instituisionál nia atividade estudu, peskiza, fiskalizasaun no seluk tán.
partidu tolu kompostu hosi partidu libertasaun populár (plp), frente revolusionária do timor-leste independente (fretilin), kmanek haburas unidade timor oan (khunto) prontu apoiu prezidente repúblika (pr) períodu 2022-20227, francisco guterres ‘lú olo’ hakat ba eleisaun prezidensiál 2022 segunda volta.
sekretáriu jerál fretilin, marí alkatiri. egas cristóvão
“seguru ona katak plp, khunto hamutuk ho fretilin apoiu lú olo, ami sei habelar tan plataforma ida-ne’e ba organizasaun hotu ne’ebé atu apoiu lú olo sai kandidatura nasionál ida,” sekretáriu jerál fretilin, marí alkatiri, hateten ba jornalista sira iha ámbitu konferénsia nasional plp, iha salaun canossa, has-laran manleuana, domingu ne’e.
 lú olo fiar metin manán iha primeira volta
preidente plp no atuál primeiru-ministru, taur matan ruak. egas cristóvão
iha fatin hanesan, prezidente plp, taur matan ruak, deklara, sei hamutuk ho fretilin lori lú olo manán iha eleisaun segunda volta.
“militante hotu mantein iha ita-nia pozisaun, tenke asegura ita-nia ukun to’o tinan 2023 no fó vitória ba lú olo,” taur dehan.
konselleru másimu partidu khunto, josé dos santos naimori bucar. egas cristóvão
nune’e mós, konselleru másimu partidu khunto, josé dos santos naimori, reforsa, partidu tolu ne’e sei hamrik hamutuk.
“ami partidu tolu soe malu ladi’ak, ami hamutuk lori maun lú olo sai prezidente dala-ida tan,” naimori deklara.
bazeia hosi dadus sekretariadu tékniku administrasaun estatál (stae) no komisaun nasionál eleisaun (cne, sigla portugés) kandidatu pr, josé ramos horta ho votu 301.481 (46,58%), enkuantu kandidatu pr, francisco guterres ‘lú olo’ ho votu 143.408 (22,16%), hosi totál votu válidu hamutuk 647.172 iha territóriu tomak, ne’ebé posibilidade kandidatura rua kompete iha eleisaun segunda volta.
viii governu konstituisionál daudaun ne’e forma hosi plp, khunto no fretilin, iha programa ne’ebé nu’udar instrumentu polítiku ba tinan lima, ne’ebé reflete aspirasaun povu timor-oan no fó sai medida prioritária sira ba dezenvolvimentu sustentável, hanesan define ona iha ‘planu estratégiku dezenvolvimentu 2011-2030’.
plp halo konferénsia nasionál ho tema ‘hamutuk ita reflete pasadu, afirma ita-nia konsiladasaun no servisu maka’as ba povu nia moris di’ak’, iha salaun canossa has-laran manleuana, domingu (27/03). egas cristóvão
iha loron 21 marsu 2020, sekretariu jerál fretilin, marí alkatiri no prezidente plp atuál primeiru-ministru viii governu konstitusionál, taur matan ruak, asina plataforma entendimentu entre partidu rua hodi mantein taur hanesan xefe governu to’o termina mandatu iha tinan 2023 no la konkorda eleisaun antesipada.
nune’e prezidente repúblika, francisco guterres ‘lú olo’ promulga orsamentu jerál esttadu (oje) 2020 iha loron 19 outubru 2020.
reprezentante organizasaun mundiál saúde iha timor- leste, arvind mathur, informa, fó ona apoia ekipamentu kombate dengue ba minsitériu  saúde hodi halo prevensuan ba moras dengue iha timor-leste.
“ami apoiu ona ekipamentu kombate dengue, hanesan dengue teste kit hamutuk unidade 10.000, aimoruk kímiku abate box 350 no malation lítru 500 hodi halo prevensaun ba moras dengue ne’ebé mak daudaun ne’e númeru aas iha timor-leste,’’ arvind mathur hateten ba jornalista sira iha novo-turismo, kinta ne’e.
 pasiente dengue rekuperadu na’in-204, presiza asaun rega susuk
tuir nia aimoruk kímiku abate ne’ebé apoia ba ministériu saúde ne’e hodi distribui ba   komunidade hodi tau iha tanke bee, nune’e bele hamate susuk tolun sira dodi hado’ok an husi moras dengue.
reprezentante organizasaun mundiál saúde (oms) iha timor-leste, arvind mathur. francisco sony
 “ha’u mós husu ba ema hotu atu bele foti asaun individu hodi prevene dengue no moras infensaun sira seluk. organizasaun mundiál saúde hamriik hamutuk ho ministériu saúde hodi reforsa prevensuan dengue ho komprensivu,” nia kompromete.
organizasaun mundiál saúde halo akizasaun ba ekipamantu no aimoruk kímiku kombate dengue hamutuk $200.000.
alende fó apoia ekipamentu, reprezentante organizasaun mundiál saúde mós halo kampaña prevensaun dengue liuhosi média sosiál hanesan televizaun no rádiu inklui media-online, nune’e bele garante  konsiénsia  komunidade nian  ba moras dengue
tanba kampaña ne’e hanesan inisiativa hosi oms hodi envolve ema hotu partisipa ativu liuhosi atividade prevensaun nian.
iha biban hanesan, diretora jerál prestasaun saúde odete da silva viegas, hateten ministériu saúde sei halo fomigasaun ba área risku sira iha munisípiu dili tanba daudaun númeru kazu dengue aumenta maka’as.
“horiseik ita simu tan apoiu fomigasaun, abate no dengue teste kit hosi organizasaun mundiál saúde, nune’e ekipa sira haree hodi distribui ba área riksu sira atubele halo atuasaun ba prevensaun kazu dengue ne’ebé aas iha munnisípiu dili,” nia akresenta.
mama bolu prontu regra susuk 
entretantu, koordenadór mama bolu, aquing ung, hateten membru na’in-19 prontu apoia ministériu saúde  atu halo fomigasaun ba área risku sira iha munisípiu dili.
“ami preparadu atu apoia ministériu saúde atu halo fomigasaun ba área risku tanba dengue ameasa boot liuba labarik sira-nia moris,” koodenadór ne’e akresenta.
nune’e, organizasaun voluntáriu ne’e halo ona pedidu ba sames atu apoia mákina no aimoruk  fomigasaun,  maibé seidauk resposta.
“ami enfreta hela problema mákina  no aimoruk atubele  utiliza  hodi  apoiu governu liuliu ministériu saúde  hosi  programa ne’e rasik.tanba  ami-nia proposta ami husu mak mákina no aimoruk fomigasaun,” nia afirma.
voluntáriu mama bolu halo mós proposta ba alume asosiasaun timór-oan ne’ebé durante hetan bolsu estudu hosi governu austrália atu apoia hahan ruma tanba durante ne’e koopera hamutuk iha situasaun covid-19.
“to’o agora ami seidauk iha atividade ruma atu apoiu komunidade dili tanba ami sei hein mákina no aimoruk hosi sames no bainhira iha repsosta pozitivu ruma mak ami reativa fali ami nia grupu voluntariu ida ne’e,” nia kompromete.
 pasiente dengue aumenta ba 521, óbitu nain-sia
diresaun nasionál saúde públika, liuhusi departamentu vizilámsia epidemolójia iha ministériu saúde, relata, kuarta ne’e, kazu dengue iha meadu janeiru ne’e, aumenta ba 344, óbitu na’in-lima, kazu hirak maihosi  munisípiu 10.
“situasaun kazu dengue iha timor leste, ohin, loron 12 janeiru 2022 númeru dengue sa’e ba 344 no kumulativu mate na’in lima. iha posibilidade kazu sei aumenta iha semana hirak tuir mai no iha fulan oin mai,” refere nota ne’ebé agência tatoli asesu, kinta ne’e.
 dengue hamate labarik na’in-haat iha ermera 
 maioria kazu ne’e deteta hosi munisípiu dili ho totál kazu 272, manatuto ho kazu 20, covalima ho kazu 15, ermera ho kazu 13, manufahi ho kazu 13, viqueque kazu haat, ainaro ho kazu tolu, liquiça kazu rua, aileu no bobonaro relata kazu ida.
munisípiu dili nafatin rejistu kazu ne’ebé a’as iha primeira semana to’o terseira semana, fulan janeiru 2022 ho totál kazu 272 no haree ba kada loron kazu aumenta bebeik hosi munisípiu dili.
iha posto administrativu dom aleixo relata kazu a’as liuhosi postu administrativu hotu ho totál kazu 113, iha primeira semana to’o terceira semana, hafoin tuir hosi posto cristu rei ho kazu 58 no vera-cruz kazu 51.
kazu óbito hosi tinan 2020 ho totál 10, iha tinan 2021 ho totál 11, no iha primeira semana fulan janeiro 2022 iha ona óbitu na’in-ida ne’ebé relata hosi munisípiu dili, no iha terseira semana relata kazu obitu na’in haat, hosi ermera. nune’e, totál case fatality rate nivel nasional ho 1,5%.
tuir kalendáriu epidemiolojia tinan 2022, iha primeira semana fulan ne’e, dili relata totál kazu 38 no iha semana segundo iha kazu 160 no terseira semana iha kazu 74.
to’o ohin loron, fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 59, klínika fatumeta 46, sentru saúde comoro 37, vera kruz 40, bairru formoza 47, sentru saúde becora 37,  sentru saúde metinaro haat, no  klínika bairru-pité na’in-ida.
apela ba populasaun
nune’e, ministériu saúde apela ba populasaun iha dili laran no mós iha munisipiu sira seluk, atu aprezenta-an iha fasilidadepúbliku saúde (sentru saúde ka ospitál) ne’ebé besik, bainhira sente isin-manas, ka sente-laran sa’e,liman ain no sikun moras hodi bele hetan atendimentu hosi profisionál saúde sira.
apela mós ba populasaun iha dili laran no mós iha munisipiu sira seluk atu koopera ho autoridade munisípiu no lokál atubele halo limpeza jerál iha suku no bairru laran, fase tanke, bidon ka balde tau bee semana ida dala ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho diak iha ita nia uma laran, uza ropa ne’ebé liman naruk,  karik toba iha tempu loron, uza ai-moruk hanesan repelente ka autan, uza moskatéiru karik toba iha tempu loron no  soe lixu iha nia fatin.
 fevereiru, empreza hahú importa aimoruk kímiku fomigasaun no abate 
prezidente repúblika, francisco guterres lú olo, liuhosi dekretu prezidente repúblika sei fó pose ba membru viii governu konstitusionál na’in-haat (4).

 tiago sarmento troka manuel cárceres lidera ministériu justisa
 “aban, tersa (22/03), prezidente repúblika, franciso guterres lú olo, sei fó pose ba membru governu na’in-haat (4), tuku 09.30, iha palásiu prezidensiál nicolau lobato,” refere komunikadu imprensa ne’ebé agência tatoli asesu, segunda ne’e.
membru governu na’in-haat (4) ne’ebé hetan nomeasaun hosi prezidente repúblika mak hanesan tuir mai ne’e: ministru obra públika abel pires da silva, ministru justisa tiago amaral sarmento, vise-ministru finansas antónio freitas no sekretáriu estadu ba assuntu kombatente libertasaun nasionál júlio da conceição ‘loro messak’.
molok halo nomeasaun ba membru governu na’in-haat, tuir proposta husi primeiru ministru, prezidente repúblika liuhusi dekretu prezidente repúblika ezonera: ministru obra púbilka salvador eugénio soares dos reis pires, ministru justisa manuel cárceres da costa, vise-ministra finansas sara lobo brites no sekretáriu estadu ba assuntu kombatente libertasaun nasionál gil da costa monteiro ‘oan soru’.
prezidente repúblika uza ninia kompeténsia konstitusionál tuir artigu 106 númeru 2 halo nomeasaun ba membru governu bazea ba proposta hosi primeiru ministru,
tuir artigu 86 alinea h) konstituisaun repúblika demokrátika timor-leste hateten katak prezidente repúblika mak iha kompeténsia atu nomea, fó pose no ezonera membru governu, tuir proposta husi primeiru ministru.
 membru governu na’in-haat tama iha lista remodelasaun
deputadu alexandrinho da cruz informa, iha rezultadu relatóriu fisklazasaun hosi komisaun d trata asuntu ekonomia no dezenvolvimentu ne’ebé hala’o iha loron 23-25 fevereiru iha munisípu manufahi identifika bee-mota estraga irrigasaun karaulun ninia intek to’o naksobu, entaun governu presiza tau atensaun. 

“rekomenda ba ministéiru agrikultura no peska (map) atu tau konsiderasaun iha planu orsamentu anual hodi hadia irrigasaun sira-ne’ebé aat ho nune’e bele hasa’e produsaun alimentár iha rai-laran,” deputadu ne’e relata relatóriu fiskalizasaun iha plenária parlamentu nasionál, segunda ne’e.
tuir relatóriu fiskalizasaun komisaun d ne’ebé agéncia tatoli asesu, durante iha vizita ne’e deputadu sira-nia observasaun nota katak kondisaun intek irrigasaun karaulun moru protesaun iha parte oin ne’ebé tahan sedimentasaun hodi labele tama ba kanál irrigasaun mota sobu estraga, nune’e bainhira udan boot bee-mota lori hotu sedimentasaun tama ba iha kanál irrigasaun no bee atu halai ba natar defisíl tebes.
iha tinan ne’e, tuir informasaun hosi ofisiál irrigasaun munisípu katak mota sobu estraga iha 01 abríl 2021 no momentu ne’e hato’o kedas ba iha dirasaun nasionál irrigasaun, nune’e tun hodi haree direta no foti dadus maibé to’o agora seidauk iha resposta.
bainhira la hadi’a lalais mak sei fó impaktu ba natar hanesan iha tinan ida-ne’e, époka dahuluk ne’e komunidae labele halai natar tanba irrigasaun aat.
hosi parte munisípu halo ona normalizasaun ba sedimentasaun no hein hela autorizasaun hosi parte nasionál hodi hadi’a ka konstrui fali parte ne’ebé mak bee-mota sobu.
alleinde estragu iha parte oin no iha parte kraik ne’ebé ligasaun intek, bee-mota suli-kee iha parte okos halo rai mamar no monu tun hotu entaun parte ne’e presiza atende urjente. 
intek irrigasaun ne’e bainhira funsiona ho di’ak sei fornese bee ba natar ektare hamutuk 1.050 maibé tanba ho limitasaun halo de’it ektare 250.
dadeersan rai-hun mutin, manu-maus no manu-fuk sira hadau malu hananu kokorek. abitante sira iha sidade dili mós, ida-idak hakleak-an hadeer hadau dalan hodi buka moris. karreta no motor, ema la’o ain sira, halo sidade dili laiha leet atu dada iis ho hakmatek.

iha leet balun nia leet, liu-liu iha rotunda prezidente nicolu lobato comoro, karreta-motor halai hasoru malu no hasee malu liuhosi apita ba malu. karreta no motor hirak ne’e, balun tula oan sira ba eskola. mikrolete númeru 10 no 09, para iha dalan ninin hatuun estudante sira atu ba eskola. tun ho tun, estudante ida-idak leba pasta hakat no la’o ba oin ho ansi, karik tauk atu tarde. sira la’o sikat leet iha ema la’o ain sira seluk nia leet atu ba eskola fatin.
iha biban ne’ebá ne’e, iha inan-feto ida-ne’ebé leba ninia bote iha kabaas ne’e la’o ho ansi. nia destinasaun la’o besik sentru kombustivel borala fuel ne’ebé besik rotunda nicolau lobato atu ba kampung baru ne’e. to’o iha ne’e, feto-faluk ne’e, hatun bote be iha nia kabaas no saku kinur ida be nia tutur, nia hatuur basia kór matak no toples mutin naton ida iha rai, iha moru-hun ne’e, nia tuur iha rai, haloot sasán hirak ne’e ho kuidadu.
estátua prezidente nicolau lobato be hamriik monok iha leten ne’ebá ne’e, dalaruma loron ba loron, sai sasin-matan monok ida ba feto-faluk virginia de jesus, idade 64, húsi munisipiu bobonaro ne’ebé loro-loron buka moris hodi faan haas iha dalan ninin ne’e. knaar ne’e todan maibé inan-feton ne’e haksolok hala’o srvisu ida-ne’e durante tinan 16 nia laran ona. kle’ur no kle’ur tebes duni.
ida-ne’e la’ós esforsu no lori tempu ida-ne’ebé badak. ho neon badins no liman be badaen, atu hatutan moris, feto-faluk ne’e tuur la liga rai hodi ko’a dadauk has fuan be nia hasai hosi ninia bote ka saku laran ne’e. nia liman ruin be tuan daudaun ne’e, hahú nakdedar hodi uza ninia tudik hodi ko’a has fuan. la kle’ur, nia arma haas iha plástiku natón ida-nia laran, arma iha bandeza masa kór kinur no kór de rosa (pink) nia laran hodi hatuur iha meza naton ida-nia leten.
sosa-na’in sira sosa has-budu ne’ebé feto-faluk virginia de jesus, faan iha estrada ibun comoro iha moru-hun estasaun komvustivel borala fuel besik rotunda prezidente nicolau lobato (dalan atu ba kampung baru). osória marques.
feto-faluk ne’e, kada loron, nia faan has ne’e hahú hosi tuku 08h00 dadeersan. ema ne’ebé liu ba-mai iha fatin ne’e, sempre fihir ba has-budu be nia halo ne’e. ema barak gosta sosa ninia has-budu ne’e. balun hosi audian, becora, tasi-tolu, kamping baru, beto mak mai sosa ninia has-budu ne’e. midar. karik nune’e, tanba has ne’e nia budu ho masin-midar ka “sari manis” no tau ho “pewarna” hafoin orna iha plástiku ida-nia laran. no hirak ne’ebé sosa nia has-budu, nia sempre oferese ai-manas ho gatuita.
“ha’u-nia has-budu ne’e kuñesidu tebes. kompradór sira (labarik, klosan, ferik no katuas) ne’ebé sosa ha’u-nia has-budu ne’e la’ós sira-ne’ebé hela besi-besik de’it maibé sira-ne’ebé hela iha becora, audian no tasi-tolu mós sosa has iha ne’e. has plastiku masin-midar nian naton ne’e ida, nia folin sentavus 0,15. bainhira sosa rua ne’e, ha’u fó folin sentavus 0,25,” nia dehan ba agência tatoli.
has ne’ebé nia faan ne’e la’ós foti hosi has-hun ne’ebé kuda iha nia uma hun, maibé nia sosa tutan hosi ema ho folin $15.00 kada saku ida. iha loron ida tomak, dala ruma nia faan has ne’e bele hetan rendeimentu $5.00. maibé, nakonu bote ida mak ema sosa hotu mak nia bele hetan funan $20.00. bainhira ema la sosa hotu, susar hasoru ki’ak, has hirak ne’e lori ba fakar de’it ka lori ba uma hodi fó han fahi.
rezu;tadu hosi faan has-budu loro-loron ne’e, nia rai osan hamutuk hodi oan sira-nia sasán eskola nian no selu eskola. osan balun, nia utiliza hodi sosa ai-han loro-loron nian hanesan sosa foos, mina-tein no sosa modo-tahan ba nia oan sira atu han. mehi ida de’it. han atu moris no bele hatutan moris hodi bele hadau loron aban nian ho hamnasa midar.
“ha’u iha oan na’in-tolu mane rua no feto ida. oan mane boot naran geraldo noronha. oan feto tuir ne’e hola mane tiha ona nia naran mafalda de jesus. oan mane ikun mak naran mundos noronha, agora tama ona eskola sekundária no agora tuir kursu lian korea iha becora. oan primeiru ne’e ninia eskola semester ida selu $35.00 maibé agora sa’e tan to’o $40.00. ida susar liu mak bainhira sira fotocopy barak, liu-liu fotokopia proposál ne’e atu hakiduk mós ladi’ak,” virginia de jesus hateten ho liman hatama no orna daudaun has be nia ko’a halo mihis ne’e ba plástiku laran.
maske ho rendimentu ne’ebé ki’ik tebe-tebes ho dezafiu oi-in ne’ebé nia hasoru, maibé obstakulu ne’e lahamate ninia vontade atu kontinua faan no faan. ho rendimentu ki’ik hosi faan has ne’e, lori nia bele halibur osan uitoan no nia konsege haree no lori nia-oan mane boot (geraldo noronha) konsege ramata nia estudu no gradua iha universidade oriental (unital), becora, dili.
“ha’u faan has-budu ne’e desde 2006 to’o agora. osan ne’ebé ha’u hetan ne’e uitoan de’it maibé rai hamutuk hodi selu ha’u-nia oan na’in tolu nia eskola. ha’u kontente tanba ha’u-nia oan mane boot geraldo noronha bele eskola to’o ramata. kontente tanba nia doku ona xapeo-metan (gradua) iha unital tinan hirak liubá ne’e. dala ruma, estátua nicolau lobato be hatuur iha leten ne’ebá ne’e mak sai sasin ba ha’u loro-loron tuur iha fatin ne’e faan has-budu, hodi lori osan hosi faan has-budu ne’e mak ha’u-nia oan bele gradua,” feto-faluk ne’e hateten ho hamnasa-mihis.
feto-faluk virginia de jesus, idade 64, faan has iha estrada ibun comoro iha moru-hun estasaun komvustivel boral  besik rotunda prezidente nicolau lobato (dalan atu ba kampung baru). osória marques.
ba nia, hela iha sidade dili buat hotu osan no sente moris ne’e karun. tanba ne’e, atu moris no hamoris oan sira-nia loron aban, nia brani hodi hala’o servisu saida de’it. maske nia kaer servisu fo’er iha fo’er laran, maibé nia agradese tanba liuhosi dalan ida-ne’e mak bele hetan netik osan-rahun ruma, hodi bele han-hemu loro-loron. hahan to’o ka la to’o, nia buka meu, tenke fó han nia oan sira maske dalaruma hahan la to’o, nia hili dalan nonook no finje han uluk ona.
dala ruma, se sente moris iha kapitál dili ne’e nia todan hiit labele, feto-faluk ne’e tuur murón hod tanis iha nonook ida-nia laran. nia hateke ba lalehan husu ba maromak, bainhira mak ninia moris ne’e bele hetan mudansa ruma. bainhira nia faan has-budu mak ema la sosa karik, nia matan-ween de’it mak turu hamaluk iha nia hasan. razaun ida de’it. se ema la sosa, loron ohin ne’e lori saida mak bele sosa foos, moda-tahan no sosa mina-tein atu fó han ba oan sira.
“loro-loron ita foer hanesan ne’e. udan mak ema la sosa ne’e, ha’u matan-been tun. ha’u tanis hodi dehan kala udan boot ne’e ema la sosa ona. bainhira tempu udan, ha’u tenke buka fatin hodi hamahoan-an bá. se lae, faan iha moru-hun ne’e, udan monu rai mak tama has sira-ne’e, ema sei la sosa tán. susar tebes, moris ne’e, oan sira,” nia hateten ho oin triste.
feto-faluk virginia de jesus, idade 64, faan mós ai-farina tahan, bua no malus. osória marques.
bainhira la’os tempu has atu fuan, nia badinas hodi faan fali sasán seluk hanesan faan bua no malus, faan ai-farina tahan hodi sustenta ninia família. bainhira nia faan sasán sira-ne’e mak  todan no tutur labele, nia husu tulun ba nia oan-mane ikun (mundos noronha) lori ba fatin faan nian atu faan. laiha ona hanoin seluk atu kontinua dada iis, só faan has, bua no malus, ai-farina-tahan atu bele hetan netik osan no bele sosa netik foos musan ida no mina-tein turuk ida atu bele fó moris.
“hanoin no hanoin. ha’u-nia laen-kaben (pedro noronha) mate tiha ona ne’e halo ha’u stress loos mak lori ha’u faan sasán ne’e. ha’u hanoin loron no kalan, dadeer no lorokraik ne’e oan sira atu han saida, lori saida mak selu oan sira-nia eskola. ha’u pasiénsia de’it ona hala’o ha’u-nia moris ne’e ho oan sira,” nia hatutan ho mata-ween nakonu.
maske nia hasoru moris ida-ne’ebé kruel, nia lalakon esperansa hodi koko atu nafatin hamnasa iha ninia oan sira-nia oin. hahan ka bee hemu laiha, nia sempre hatudu oin midar ba oan sira. maibé bainhira nia tuur mesak, nia fakar ninia terus sira-ne’e liuhosi tanis. ba nia, maromak sempre sai ema kbiit laek sira-nia kbiit no forsa, no sai ema terus-na’in sira-nia esperansa.
feto-faluk virginia de jesus, idade 64, faan mós ai-farina tahan, bua no malus. osória marques.
“ha’u dehan obrigada ba maromak tanba bele hara’ik forsa moris nian mai ha’u atu moris nafatin to’o agora ne’e. ha’u fiar maromak sei lahusik ha’u mesak no oan sira atu hasoru moris ne’e hodi terus mesa-mesak,” nia dehan.
tanis tanba ninia laen-kaben (pedro noronha) fila hikas ona ba maromak nia kadunan santu iha marsu 2013. ninia kaben, iha tempu okupasaun indonézia, hanesan “pegawai negeri” (funisonáriu públiku) no iha tempu ukun an servisu iha timor telecom (tt) maibé tinan rua de’it nia sai hosi servisu. hafoin ne’e, nia kaben la servisu no ninia atividade mak la’o ba la’o mai, no ema bolu ba servisu ajuda ema hanesan taa ai halo ema nia lutu mak ema fó osan uitoan. 
oan-mane tulun inan 
hafoin lakon nia laen-kaben, nia oan-mane boot mak bele tulun nia buka servisu sustenta nia alin sira. nia oan-mane boot, geraldo noronha, moris iha tinan 1991. hahú eskola iha ensinu primaria (sd 5) públiku ne’ebé uluk bolu sd 7. nia eskola iha pré-sekundária 30 de agosto no ensinu sekundáriu iha 10 de dezembro dili, timor-leste. hafoin kontinua estudu iha univesridade orientál (unital) iha tinan 2013 no gradua iha tinan 2018 (lisensiadu iha téknika eletrónika).
maromak tulun! to’o iha tempu ida, maromak haraik tulun ba nia oan-mane boot (geraldo noronha) bele tulun nia inan hodi buka osan. foufoun servisu hamutuk ho ema vietname hodi hadi’a ema-nia sasán eletrónika sira-ne’ebé aat. maibé, agora patraun ne’e ba tiha ona nia rai, entaun agora provizoriamente nia la servisu fali oa.
“durante ha’u-nia oan mane-boot servisu ho patraun vietname ne’e kada fulan simu $250.00. osan ne’e, ha’u rai hamutuk to’o halo uma ida ho kuartu tolu atu ema ka joven sira bele aluga (kos fatin). kada fulan, ema ne’ebé aluga kuartu ne’e selu osan $50.00. osan kuartu rua nian ($100) ne’e ha’u mak simu no kuartu ida-nian ($50) ne’e ha’u-nia oan mane geraldo mak simu,” nia dehan.
iha sorin seluk, atu buka moris, nia oan-mane boot ne’e mós halo negóriu (fila liman) de’it iha uma hodi hadi’a ema-nia sasán eletrónika hanesan jaleira, televizaun, rice-cooker ne’ebé aat, hafoin ema fó osan uitoan ($20.00 ka $30.00).  
nia oan feto mafalda de jesus moris iha tinan 1994 no hala’o ninia estudu primária nafatin iha eskola públiku sd 5 (sd 7), pre-sekundária iha 30 agosto no sekundária iha colégio são miguel arcanjo dili, timor-leste, maibé agora hola mane tiha ona.
nia oan mane-ikun, mundos noronha, moris iha 2002. hahú eskola primária iha sd 5 (sd 7) iha tinan 2007. kontinua pre-sekundária 30 agosto no sekundária mak iha sma 4 unamet balide no remata iha tinan 2019. konsege tama iha unital maibé iha semestre ii de’it nia sai fali. maibé, daudaun ne’e nia tuir formasaun lian korea iha sentru formasaun becora.
 ministra saúde (ms), odete maria freitas belo, sesta ne’e, halo abertura ba enkontru avaliasaun nasionál programa  liga inan no saúde maternu infantil no mós halo lansamentu ba matadalan nasionál anc, pnc, ekografia no relatóriu barreira finanseira indireta.
semináriu ne’ebé departamentu saúde maternu infantíl (smi) halo durante loron rua ho objetivu atu halo avaliasaun hamutuk ho parseiru relevante sira kona-ba progresu hosi indikadór xave sira hosi programa saúde inan no oan-nian.
“hanesan ita hotu hatene, saúde marternu infantil sai hanesan programa saúde ne’ebé xave ba dezenvolvimentu sustentável iha ita-nia nasaun doben timor-leste, liu-liu ajénsia nasaun unida hanesan unicef, unfpa, no wfp, alende parseiru koperasaun balun husi austrália, japaun, ngos internasionál no nasionál barak maka implementa projetu ba área saúde reprodutiva no planeamentu familiar, imunizasaun ka epi, nutrisaun no imci,” ministra saúde ne’e hateten hafoin abertura seminariu ne’e iha salaun katedrál-dili.
durante tinan 2020 no tinan 2021, governante ne’e dehan pandemia covid-19 mai atrapalla iha nia avansu ho investimentu balun ne’ebé planeadu hamutuk ho parseiru dezenvolvimentu sira hodi hadi’a asesu no asegura kualidade prestasaun serbísu saúde reprodutiva, inan no bebé foin moris.
“maibé ho inisiativa hanesan ida-ne’e, ha’u fiar katak hamutuk ita bele rekupera fila fali ita-nia dalan no harii fali di’ak liu ba oin,” minsitra odete akresenta.
nune’e, governante ne’e  kongratula komisaun organizadora eventu primeiru tinan 2022 tanba ho espiritu ekipa no responsabilidade konjunta desidi tema ba semináriu avaliasaun programa smi ho tema estuda hamutuk husi esperiénsia no hadi’ak di’ak liután ba oin. 
“signifika katak ita fó duni importánsia ba aprendizajen hodi kontinua hanesan sasukat ba evolusaun interpesoál no profisioná,” nia afirma.
livru matadalan nasionál anc, pnc, ekografia no relatóriu barreira finanseira indireta.imajen/ms
nune’e, ministra husu ba entidade sira ne’ebé hola parte atu tau atensaun ba ms nia estratéjia atu promove mudansa ba polítika prestasaun kuidadu saúde hodi konsentra ba ema nia moris tuir idaidak nia siklu moris.
“ita hotu hatene katak bainhira inan isin rua no oan, labarik ida ka adolescente ruma presiza asisténsia médika hanesan profisional saúde, ami la bele haree de’it ba moras dengue, malaria, moras kulit, manutrisaun, tb ka infesaun respiratória ruma no seluk tan, ita tenki atende ema nia nesesidade saúde tuir siklu moris, tanba ne’e ita bele hahú ho saúde maternu infantil, saúde labaraik sira no saúde adolecentes hanesan siklu moris importante ba futuru ita-nia nasaun,” nia enkoraja.
iha biban hanesan, diretór nasionál saúde na família, vitór soares, hateten, iha tinan 2019 konsege rejista kazu mortalidade inan hamutuk 35.
“iha tinan 2019 inan ne’ebé mak mate bainhira partu iha fasilidade saúde sira hamutuk 35 no iha tinan 2020 inan ne’ebé mate iha fasilidade saude hamutuk 25,” nia informa.
nune’e, ekipa auditoria maternal halo auditóia ba inan mate atu hatene kauza atu sai referensia ba profisionál saúde hodi bele iha planu ka estratéjia atu evita inan mate iha future.
“ita halo ona auditoria ba inan sira mate mak asesu ba fasilidade saúde  ladun di’ak tanba  ita hotu hatene inan barak hela iha área rurál entaun dalaruma sira la asesu ba iha kuidadu anc ninia  momentu partu  tanba politikamnete ita hatene katak  kada inan ida isin rua  pelumenus minimu konsulta dalahaat iha fasilidade saúde halo ezeminasaun  ba inan no bebé ne’e rasik,” nia akresenta.
tanba ne’e, nia dehan maioria inan-isin rua mate tanba kauza raan fakar tanba ho distánsia no transporte públiku susar tebes, ne’ebé la konsege salva sira-nia vida.
tuir dadus iha 2020, inan ne’ebé mak partu iha uma ne’ebé mak atende husi profisionál saúde hamutuk 4.363, partu iha fasilidade saúde hamutuk 30.576.
enkuantu iha tinan 2021 inan sira partu iha uma ne’ebé atende husi profisionál saúde 3.831 no iha fasilidade saúde 19.260.
primeiru-ministru (pm), taur matan ruak, sei fó sai lista remodelasaun daruak ba membru viii governu konstituisionál ne’ebé iha tempu oin mai públiku bele hatene.

 aban, pr lú olo fó pose ba membru governu na’in-haat
“sei iha maibé to’o tempu ami sei fó hatene ba ita-boot sira (jornalista),” xefe governu hateten ba ba jornalista sira hafoin ramata enkontru semanál ho xefe estadu, francisco guterres lú olo, iha palásiu prezidensiál nicolau lobato, bairru pite, dili, kinta ne’e.
pm seidauk fó sai mós prosesu no membru governu sé-sé no tanbasá mak substitui no hosi partidu ne’ebé tama iha lista remodelasaun, nune’e hein de’it iha tempu tuir mai.
kona-ba pm hala’o de’it remodelasaun ba membru governu hosi plp no la brani halo ba partidu seluk, xefe governu ne’e hatán, brani ka la barni desizaun iha primeiru-ministru nia liman.
“ha’u la brani karik la ba funu ida, nune’e ida-ne’e sira-nia opiniaun. agora, desizaun ne’e orsida primeiru-ministru hatene muda sé no tanbasá muda,” nia hateten.
iha loron 22 marsu ne’e, prezidente repúblika, francisco guterres lú olo, fó pose ba membru viii governu konstituisionál na’in-haat hanesan ministru obra públika (mop) abel pires da silva, ministru justisa (mj) tiago amaral sarmento, vise ministru finansa antónio freitas, sekretáriu estadu ba assuntu kombatente libertasaun nasionál (seakln) júlio da conceição ‘loro messak’.
enkuantu, pr liuhusi dekretu prezidente repúblika nomea membru viii governu na’in-haat uza nia kompeténsia konstitusionál tuir artigu 106 númeru 2 halo nomeasaun ba membru governu bazeia ba proposta hosi primeiru ministru, tuir artigu 86 alinea h) konstituisaun repúblika demokrátika timor-leste hateten katak prezidente repúblika mak iha kompeténsia atu nomea, fó pose no ezonera membru governu, tuir proposta husi primeiru-ministru.
molok halo nomeasaun ba membru governu na’in-haat, tuir proposta hosi primeiru-ministru, prezidente repúblika liuhosi dekretu prezidente repúblika ezonera ministru mop salvador eugénio soares dos reis pires, ministru justisa manuel cárceres da costa, vise ministra finansa sara lobo brites no sekretáriu estadu ba assuntu kombatente libertasaun nasionál, gil da costa monteiro ‘oan soru’.
kompañia gracia farm ne’ebé lokaliza iha postu administrativu railaco, munisípiu ermera, labele atinje produsaun másima manutolun hodi responde ba nesesidade nível nasionál, tanba importasaun manu doc (day old chicken) menus.
jerente kompañia, octávia da costa, informa kompañia ne’e iha tempu bain-bain kada tinan sempre importa manu dala tolu liu husi aviaun no hafoin mosu pandemia covid-19, kompañia importa de’it dala ida no utiliza aviaun ne’ebé charter.
“uluk importa manu mai timor ne’e di’ak hela, ho nune’e  manutolun la menus. maibé, tama iha janeiru to’o marsu 2022 nia laran manutolun menus tanba manu ne’ebé iha la produtivu ona atu tolun. manu ne’ebe hatama iha tinan uluk nian tenke fa’an sai hotu depois iha tinan 2020 no 2021 ami hatama manu dala ida de’it. uluk ami hatama manu kada tinan bele dala tolu, ho nune’e kada fulan tolu ou ha’at hatama tan manu foun”, esplika octávia da costa ba tatoli iha edifísiu kompañia gracia farm railaco, ermera, kinta ne’e.
nia hateten, uluk kompañia importa manu doc husi nasaun malázia maibé iha tinan haat (4) ikus kompañia importa fali husi surabaya no bali indonézia. daudaun ne’e prosesu importasaun nafatin halo liu husi aviaun maibé la’o kleur tanba tenke liu husi charter (aluga) la hanesan tempu bain-bain.
“manu ida ne’e iha kupang laiha. produsaun manu toc iha de’it surabaya no bali, indonesia. ne’ebé  foin lalais ami sosa  husi surabaya”, nia aumenta.
nia dehan, manu doc ne’e kada halo importasaun  manu 24.000 to’o 35.000 ho folin  husi $2.00 to’o $2.25 kada manu ida. maibé iha tempu pandemia manu nia folin sa’e ba $3.00 ou liu.
“foin lalais ne’e tuir loloos atu hatama, maibé tarde ho nune’e foin importa iha fulan  novembru 2021”, jerente ne’e haktuir.
kompañia gracia farm iha tinan 2020 importa manu doc hamutuk 35.000 maibé daudaun ne’e nia produsaun hahú menus tanba idade manu nian tama ona faze la produtivu.
iha tempu bain-bain, produsaun manutolun bele atinje kaixa 210 to’o kaixa 275 maibé hafoin importasaun menus iha fulan janeiru mai fevereiru 2022 produsaun tun to’o kaixa 56 kada loron.
kada loron, nia dehan, iha tempu oras 24 nia laran manu ida fó tolun ida no tarde liu mak oras 32 nia laran. maibé,  liu ona oras ne’e mak la tolun, maka manu ne’e konsidera la produtivu.
“manu ne’ebé la produtivu ami tenke fa’an hodi bele hetan netik osan uitoan husi $4 to’o $6. tanba manu ne’e tenke han hela de’it. kada loron 120 gram ba kada manu ida. se karik han maibé la fó tolun ne’e ita lakon tanba hahán manu nian mós importa husi rai liur”, nia haktuir.
nia hatete, ai-han ba manu doc nian importa husi surabaya ho kontentór neen (6) iha kada importasaun. kada kontentór iha saka 400 ne’ebé saka ida ho folin $50, enkuantu kada loron kompañia bele fó han saka 100 to’o 200 bazeia ba stoke manu iha luhan ne’ebé preparadu.
iha tinan 2021, kompañia gracia farm importa manu doc hamutuk 45.000 ho nia produsaun foin atinje 10%. signifika  seidauk másimu tanba idade produsaun nian mak foin semana 18.
“manu hatama ikus ne’e nia produsaun 10%. ho nune’e  iha abril mai mak foin prodús to’o 95%”, dehan nia.
totál manu doc ne’ebé kompañia gracia farm iha hamutuk 70.000 no produsaun hahú sa’e fali ba kaixa 85 to’o 100 hafoin manu doc importasaun ikus tama ba faze produtivu. kada kaixa iha manutolun 350 ne’ebé ho nia folin la hanesan, hahú husi $50 to’o $65 bazeia ba tipu medida manutolun nian no bele sosa liu husi  ajensia ofisíal iha kampung baru, komoro dili.
 kompañia gracia farm railaco apoiu manu-tolun kaixa 15 ba cigc
estrutura no membru partido democrata cristão (pdc) deklara ofisialmente apoiu kandidatu prezidente repúblika (pr) ba períodu 2022-2027, premiadu nobel da paz, josé ramos horta.
tuir prezidente pdc interinu, domingos da costa, ne’ebé akompaña mós hosi sekretáriu jerál, francisco de araújo, desizaun apoiu bazeia ba reuniaun konsellu diretivu nasionál iha loron 19 fevereiru 2022.
“partido democrata cristão ho estrutura másimu hosi nível nasionál to’o suku fó apoiu totalmente ba kandidatu josé ramos horta.  ami haree no observa katak iha fatór importante lima ne’ebé kesi metin hodi fó apoiu, dahuluk horta iha kapasidade diplomasia nível altu no koñesidu iha mundu interasionál iha prosesu luta ba ukun rasik-an no to’o agora mundu sei fiar nafatin,” prezidente pdc interinu hateten liuhosi konferénsia imprensa iha edifísiu pdc, bairro-pité, domingu ne’e.
 kandidatu ramos horta rejista ona iha tribunál rekursu
daruak, estrutura partidu konsidera horta nu’udar premiadu nobel da paz, datoluk iha esperensia hanesan eis prezidente repúblika períodu 2007-2012 ne’ebé konsege hamutuk ho kay rala xanana gusmão rezolve krize iha tinan 2006 no lori dezenvolvimentu ba povu.
dahaat, grupu ne’e konsidera horta nu’udar líder mundiál ne’ebé okupa pozisaun nu’udar membru konsellu seguransa iha organizasaun nasaun unida (onu)  no reprezentante espesiál onu ba iha guinea-bissau no dalimak, bele repozisaun konstituisaun no hadi’a imajen timor-leste iha mundu.
“bazeia ba razaun hirak ne’e, estrutura pdc la dúvida no apela ona militante sira atu ezerse sira-nia direitu hodi vota ba kandidatu josé ramos horta iha loron 19 marsu 2022,” nia akresenta.
iha fatin hanesan, premiadu nobel da paz, josé ramos horta, agradese ba apoiu ne’e no hein líder partidu no membru sira bele vota ba nia.
“imi ba vota labele sala, haree buletin votu ne’e hahú hosi okos, ha’u-nia númeru 14, tanba númeru ne’e nu’udar númeru via-sakra ba istoria na’i jesus kristu, tanba númeru ne’e mak refleta ba na’i jesus kristu nia istória mate no númeru resorisaun ba sarani katólika hodi hamutuk hadi’a filafali imajen nasaun timor-leste ninia demokrasia, no hanesan númeru sorteiu di’ak ba ita-boot sira-nia partidu kristaun,” horta apela
nune’e, nia dehan, timor-leste presiza hametin filafali estadu direitu demokrátiku ho loloos no hadi’a hikas ekonomia.
“labele monu ba beibeik no hasa’e kreximentu ekonomia hodi redús kiak no buka rezolve problema juventude no estudante sira iha timor-leste,” nia akresenta.
united nation children’s fund (unicef) iha timor-leste, kuarta (09/02) ne’e apoia rádiu movel unidade tolu ba sekretária estadu komunikasaun sosiál (sekoms).

espesiálista komunikasaun united nation children’s fund (unicef) iha timor-leste, rukshan ratnam, hateten ekipamentu rádiu movel ne’e atu ajuda rádiu komunidade sira kontinua hasa’e konsiénsia iha komunidade nia leet kona-ba rejistu moris iha timor-leste.
“ami-nia asosisaun serbisu hamutuk ho sekoms no rádiu komunidade sira iha territóriu laran tomak dezde tinan 2005 to’o ohin loron, ajuda ona lori informasaun ba komunidade sira iha rai laran iha tinan barak nia laran. ami ajuda sira iha fatin ne’ebé sira moris ba, iha lian ne’ebé mak sira kumprende no hosi ema-ne’ebé mak sira hatene, ne’ebé mak voluntáriu ka serbisu ho rádiu komunidade sira,” rukshan ratnam hateten ba jornalista sira, hafoin entrega ekipamentu rádiu movel ba sekoms, iha edífisiu rádiu metro, balide, dili, kuarta ne’e.
iha tinan barak nia laran, sekoms, rádiu komunidade sira no unicef, hamutuk halo ona serbisu adisionál barak ne’ebé importante ba labarik sira, liu-liu servisu hamutuk ho ministériu justisa no governu japaun atu hasa’e komunidade sira-nia konsiénsia kona-ba importánsia hosi rejistu moris, ajuda ona inan-aman no kuidadór sira hatene kona-ba importánsia hosi rejistu moris no hetan sira-nia sertidaun moris rdtl.
rejistu moris mak direitu prinsipál hosi labarik sira, tuir konvensaun direitu labarik, direitu ba identidade ida, nasionalidade no atu hetan sura iha buat hotu.
tanba, tuir estátistika governu timor-leste, iha 60% de’it hosi labarik sira hotu iha timor-leste mak rejista ona no 30% de’it mak iha ona sira-nia sertidaun moris rdtl iha tinan 2016, no ida-ne’e hatudu progresu dezde tempu ne’ebá maibé seidauk to’o tanba sei nunka atinje, to’o tempu bainhira labarik hotu-hotu rejista ona bainhira moris.
nune’e, rejistu moris ne’e gratuita iha timor-leste no ida ne’e inan-aman no kuidadór sira-nia knaar atu rejista sira-nia oan bainhira moris mai no hetan sira-nia identidade ofisiál ida, atu nune’e sira bele hetan sura bainhira governu ho ninia parseiru hotu halo planu no implementa programa importante sira hanesan protesaun labarik, kuidadu saúde no edukasaun ne’ebé ajuda asegura sira-nia direitu fundamentál sira.
unicef iha timor-leste apoia rádiu movel unidade tolu ba sekretária estadu komunikasaun sosiál (sekoms). imajen/mídia sekoms.
“ha’u husu ba inan-aman no kuidadór sira atu rejista sira-nia oan iha tempu badak no garante sira-nia direitu realizadu no protejidu. ami mós orgullu atu serbisu hamutuk ho rádiu komunidade sira iha kooperasaun ho sekoms, ne’ebé mak hasa’e ona kobertura númeru labarik rejista ona no simu ona sira-nia sertidaun moris rdtl. ne’e akontese tanba rádiu komunidade sira-nia kontribuisaun liuhosi sira-nia transmisaun, iha stúdiu hosi rádiu komunidade 17 iha munisípiu 13 atu promove mensajen kona-bá rejistu moris iha lian lokál neen (6), hanesan tetum, fataluku, makasa’e, mambae, tokodede no baekenu. nune’e, mós ho transmisaun rádiu movel iha komunidade ka suku no mós iha merkadu hosi rádiu komunidade ermera no viqueque,” nia dehan. \
unicef espera katak ho ekipamentu hirak ne’ebé mak entrega on aba secoms sei uza hosi rádiu komunidade sira iha territóriu laran tomak, hodi hala’o sira-nia atividade rádiu movel iha suku ka aldeia no mós iha merkadu sira hodi promove rejistu moris.
alende ne’e, unicef agradese ba rádiu komunidade sira, ba sira-nia esforsu hasa’e konsiénsia kona-ba asuntu seluk relasiona ho direitu labarik, inklui liuhosi programa rádiu sira, kona-ba prevensaun covid-19 no vasinasaun covid-19 iha lian lokál neen (6).
“ami husu ita-boot sira nu’udar rádiu komunidade, atu kontinua apoia inisiativa ne’e durante ita-boot sira-nia atividade rádiu movel, nune’e mós kona-bá promosaun nutrisaun loloos ba labarik sira, fase liman, aprendijazem kontinuasaun liuhosi matrikulasaun iha eskola no protesaun ba labarik sira hosi violénsia no abuzu,” nia dehan.
sekretáriu estadu komunikasaun sosiál (sekoms), merício juvinal dos reis ‘akara’, sente kontente no orgullu ba apoia ne’e, tanba unicef hanesan parseriu estratégiku ne’ebé mak apoia governu hosi inisíu to’o agora, espesiálmente kooperasaun di’ak ho sekoms.
unicef iha timor-leste apoia rádiu movel unidade tolu ba sekretária estadu komunikasaun sosiál (sekoms). imajen/mídia sekoms.
“durante ne’e sira apoia makaas ba ita-nia rádiu komunidade sira, la’ós de’it ekipamentu maibé sira apoia entermu konteúdu, ne’ebé ha’u sente kontente, tanba kooperasaun nia rezultadu mak ne’e. ohin, ha’u reprezenta governu timor fó apresiasaun ba suporta hotu-hotu hosi unicef no espera ita-nia koolaborasaun ne’e bele kontinua ba oin, liu-liu iha área komunikasaun, espesiálmente oinsá apoia rádiu komunidade hodi divulga informasaun ba ita-nia alin no oan sira, tanba ita-nia oan sira mak presiza atensaun, presiza fó informasaun. nune’e, mós ita-nia inan aman sira presiza hetan informasaun di’ak,” merício juvinal dos reis ‘akara’ hateten.
ezemplu, labarik sira moris bele ba rejistu, tanba rejista ne’e direitu inisiál ne’ebé tenke atribui, ne’ebé ida-ne’e mak objetivu hosi kooperasaun durante ne’e, tanba ho meiu sira-ne’e mak bele defende direitu labarik ho di’akliu no iha instituisaun seluk defende direitu labarik tuir sira-nia knar.
“ha’u kontente, tanba ekipamentu ne’e ho kualidade di’ak, hanesan rádiu movel ita bele lori ba fatin ne’ebé laiha área kobertura, ita bele tau iha merkadu ko’alia ho ita-nia sidadaun sira, hosi ne’e sekoms kontente ho ida-ne’e,” governante ne’e hateten.
diretór nasionál promosaun dezenvolvimentu mídia lokál, josé da costa hateten, ekipamentu ne’ebé unicef apoiu mak hanesan rádiu movel ho unidade tolu ne’e kompletu hotu kedas.
“iha sasán esensiál ba rádiu movel mak transmiter, iha antena no mixer no sasán sira-ne’e kompletu kedas, ne’e sai hanesan mini estasaun ida hanesan sound sistem, laptop no aisi record, ne’e kompletu hotu,” nia informa.
ho rádiu movel ne’e signifika sai hanesan estasaun kiik-oan ida bainhira sira halo tranzisaun iha área rurál sira.
ministru asuntu parlamentár no komunikasaun sosiál (mapkoms), francisco martins da costa pereira jerónimo, informa estabelesimentu konstrusaun edifísiu propriu ba agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) tama ona prosesu loke konkursu públiku.

 mapkoms loke hikas konkursu ba konstrusaun edifísiu tatoli, i.p no rttl, e.p
“edifísiu ba tatoli, i.p no rttl, e.p ne’e atu halo iha aimutin, ida-ne’e agora halo estudu viabilidade tama ona ba loke konkursu públiku foun,” francisco martins da costa pereira jerónimo hateten ba jornalista sira, hafoin halo reuniaun ho kada ministériu iha arkivu no múzeu rezisténsia timor-leste (amrt-sigla portugés), dili, kinta ne’e.
antes ne’e, governante ne’e khateten mapkoms loke hikas konkursu ba konstrusaun edifísiu agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) iha tinan ne’e tanba empreza ne’ebé antes ne’e manan konkursu deziste ona.
nune’e, prosesu loke fali konkursu foun ne’e, daudaun tama ona iha komisaun nasionál aprovizionamentu (cna, sigla portugués) hodi hetan kompañia foun.
kona-ba orsamentu estabelesimentu ba edifísiu agência tatoli no rttl, nia akresenta, orsamentu ba estudu viabilidade ho montante $200.000-resin, enkuantu ba konstrusaun edifísiu ba agência tatoli, i.p no rttl, e.p hamutuk millaun $5. nune’e, kompania ne’ebé antes manán ona iha konkursu ne’e mak detile hosi malázia.
iha biban ne’e, ministru mapkoms ne’e esplika, iha fulan kotuk, primeiru ministru, taur matan ruak no prezidente repúblika, josé ramos horta, halo ona lansamentu ba konstrusaun edifísiu rttl ne’e hanesan, edifísiu provizóriu ida atu rttl halo servisu ho dignu.
“tanba, sira-nia (rttl) uma ne’ebá atu monu ona,” nia dehan.
edifísiu rttl, e.p primeiru-ministru no prezidente repúblika lansa ona, prosesu la’o hela namanas tanba kontratu ne’e presiza asina.
“kontratu ne’e seida’uk to’o mai iha ne’e. horisehik empreza ne’e foin lori fila-fali aseitasaun kona-ba kontratu mai iha ministériu, horisehik mak foin lori mai. tanba ne’e, agora prepara fali kontratu para atu asina, hodi ba halo servisu. prosesu hotu kona-ba kontratu ne’e asesór sira prepara hela, hotu ona ami asina kontratu, nia ba halo servisu. ha’u hakarak katak iha fulan juñu, se lae iha fulan-juliu ne’e tenke hahú ona servisu,”.
entretantu, orsamentu ba konstrusaun edifísiu provisóriu ba rttl, e.p iha caicoli ne’e, hamutuk millaun $1-resin no empreza ne’ebé kaer projetu ne’e mak banir lema.
 cafi aprova prosesu aprovizionamentu konstrusaun edifísiu tatoli,ip-rttl,ep
partidu os verdes de timor-leste ofisialmente deklara fó apoiu ba kandidatu prezidente repúblika (pr), francisco guterres ‘lú olo’ ba períodu 2022-2027, iha eleisaun prezidensiál tinan ne’e.
“ha’u husu lisensa ba rai lulik ne’e, partidu os verdes sei fó apoiu totál ba kandidatura kamarada lú olo,” prezidente partidu os verdes de timor-leste, antónio lela huno, deklara iha tasi-tolu, sábadu ne’e.
 kandidatu pr lú-olo rejista ona iha tribunál rekursu
prezidente partidu os verdes de timor-leste, antónio lela huno. francisco sony
tuir nia, timor-leste presiza xefe estadu ne’ebé forte iha nia lideransa no labele kaer fali ema seluk nia pasta, nune’e bele foku ba serbisu tau-matan ba nasaun.
“tanba ne’e, os verdes nu’udar partidu ida ne’ebé hakarak afirma nia posizaun apoiu rekandidatura prezidente repúblika ‘lú olo,” antónio lela huno akresenta.
nia garante, hamutuk ho ekipa sei lori kandidatu pr lú olo manán iha primeira ronde.
“ita-nia ema hamutuk 70.000 no iha 10.000 maka halo knaar nu’udar estrutura iha adeia suku, postu to’o munisípiu. tanba ne’e, husu ba ita ita-boot sira hotu iha ne’e, atu iha loron eleisaun vota ba lú olo hodi nia manan iha primeira ronde,” nia tenik.
biban ne’e, prezidente partidu os verdes rejeita informasaun katak partidu foun ne’e fó apoiu ba kandidatu seluk.
“ami atu dehan katak iha ema balun influénsia ita-nia aman balun hosi os verdes hodi halo konferénsia imprensa katak os verdes fó apoiu ba kandidatu balun, ne’e la loos, tamba ami sira ne’ebé iha ne’e nu’udar insiadór partidu só fó apoiu ba kandidatura lú olo hodi sai prezidente repúblika dala-ida tan,” prezidente partidu afirma.
sekertáriu jerál partidu fretilin, marí alkatiri. francisco sony
iha fatin hanesan, sekretáriu jerál partidu frente revolusionáriu timor-leste independente (fretilin), marí alkatiri, agradese ba apoiu.
“bainhira dirijente os verdes foin daudaun ba hasoru ha’u, sira ko’alia ho ha’u katak ami apresia ho ita-boot nia serbisu durante ne’e iha oé-cusse. tanba ne’e, ami harak deside ita la’o hamutuk hodi fó apoiu ba kandidatu prezidente repúblika,” alkatiri haktuir.
seremónia anunsiu ofisiál apoiu kandidatu pr ne’e hetan partisipasaun hosi ekipa susesu francisco guterres ‘lú olo’ no estrutura partidu fretilin balun, inklui militante no simpatizante partidu os verdes rasik. 
governu liuhosi komisaun nasionál eleisaun (cne-sigla portugés) no sekretariadu tékniku adminitrasaun eleitorál (stae), kinta ne’e, halo abertura no imprensa nasionál timor-leste (intl) hahú imprime buletin votu ba eleisaun prezidensiál segunda volta.

 intl toma konta imprime boletin votu eleisaun prezidensiál 2022
prezidente komisaun nasionál eleisaun (cne-sigla portugés), josé agostinho da costa belo, hateten ho lansamentu no abertura ba imprime buletin votu presiza servisu hamutuk, unidade no iha pensamentu ida de’it atu bele halo di’ak liután festa demokrásia ne’e.
“ita tenke halo di’ak mesmu surat-tahan ne’e ita haree la vale maibé kandidatu na’in-rua, ida sai prezidente ita-nian tanba ne’e mak ita servisu ho dignu no ho laran. ita servisu hamutuk, nune’e surat-tahan ne’e sai realidade bainhira ita fó votu ne’ebé di’ak no ho konsiénsia, nune’e ida sai prezidente no ukun ita ho di’ak,” prezidente cne ne’e hateten iha serimónia lansamentu no abertura emprime buletin votu iha intl, dili.
diretór jerál sekretariadu tékniku adminitrasaun eleitorál (stae), acilino manuel branco, hateten buletin votu hanesan matadalan hodi deside kandidatu na’in-rua ne’e, kandidatu ida-ne’ebé mak sei eleitu sai prezidente repúblika timor-leste.
“ita hotu hatene katak buletin votu ne’e matadalan ida-ne’ebé importante liuhosi materiál sira seluk, tanba ne’e mak ba empreza nasionál ba dala rua hetan fiar hosi estadu, liuhosi governu ha’u hato’o mensajen ba ita atu responsabilidade ho másimu ba servisu ne’e,” nia hateten.
diretór ne’e enkoraja parte téknika intl nian katak tenke servisu ho laran, onestidade, nune’e iha rezultadu ne’ebé di’ak no hein katak bulletin votu ne’e ninia kualidade di’akliu iha eleisaun primeira volta ne’e.
iha lansamentu no abertura ba emprime buletin votu ba segunda volta ne’e hetan partisipa hosi prezidente no vise-prezidente cne ho inklui komisáriu sira, ekipa stae, reprezentante kandidatu pr, observadór nasionál no internasionál.
atu asegura materiál eleisaun ne’e, komandu polísia nasionál timor-leste (pntl) destaka kedas membru pntl hodi akompaña durante oras 24 nia laran ba prosesu tomak iha emprime buletin votu, nune’e labele mosu irregularidade balun iha prosesu ne’e tomak.
 prezidente parlamentu nasionál (ppn), deputadu aniceto longuinhos guterres lopes, hateten halo ona ajenda atu hala’o debate urjénsia ho ministériu saúde (ms) kona-ba kazu dengue ne’ebé kada loron aumenta no hamate labarik sira iha territóriu nasionál.
“ami mai vizita hodi haree direta kondisaun fatin iha hospitál nasionál guidu valadares (hngv) hanesan preparasaun ida ba ami, atu hala’o debate urjénsia iha segunda feira, atu ko’alia ho governu, liuliu rona hosi ministra saúde kona-ba moras dengue ne’ebé mak kada loron nia númeru sa’e makaas no halao prenvesaun,” prezidente pn aniceto, hateten ba jornalista sira iha hngv-bidau, tersa ne’e.
 kazu dengue aumenta, família pasiente preokupa hngv laiha espasu
ppn hato’o kestaun ne’e banhira ho komisaun f ne’ebé trata asuntu saúde no edukasaun hala’o vizita ba hngv hodi haree direta kondisaun ka espasu ne’ebé sai problema ba pasiente sira atu hetan atendimentu hosi profisionál saúde.
tanba parlamentu nasionál akompaña moras dengue hamate ona labarik na’in-16 no pozitivu dengue sa’e ba 835.
prezidente parlamentu nasionál (ppn), aniceto longuinhos guterres lopes. francisco sony.
“nune’e, ha’u dertemina ona ajenda fiksa atu debate urjénsia ho governu liuliu ho ministra saúde inklui entidade relevante sira tanba moras ne’e la’ós atu halo mitigasaun, maibé atu halo prevensaun tanba moras ne’e tuir tempu bainhira tempu udan,” deputadu aniceto akresenta.
iha biban hanesan, diretór klíniku hngv, marcelino correira, hateten membru parlamentu nasionál mai haree kondisaun no espasu iha ospitál liuliu ba moras dengue.
“ita iha ona planu atu muda pasiente sira ne’ebé mak kaman sira ne’e ba iha tasi-tolu no sira ne’ebé mak kritiku  nafatin  iha hngv,” diretór klíniku ne’e akresenta.
tuir dadus ministériu saúde (ms) liuhosi diresaun nasionál saúde públika, departamentu vizilánsia epidemolojia, relata kazu dengue hamutuk 835, hosi númeru ne’e mate na’in-16.
kazu ne’e maioria deteta hosi munisípiu dili ho totál 570, baucau iha kazu 32, manatuto 57, covalima 30, ermera 63, manufahi 39, viqueque na’in-haat, ainaro neen, liquiça neen, aileu ualu no bobonaro 20.
munisípiu dili nafatin rejista kazu ne’ebe aas iha semana dahuluk to’o semana datoluk fulan- janeiru hamutuk 466, kompostu dom aleixo 283, cristo-rei 110, na’in-feto 89 no vera-cruz 82.
iha fulan ne’e, ms rejista óbitu hamutuk na’in-16, kompostu hosi munisípiu dili na’in-ualu, ermera na’in-haat, na’in-ida hosi ainaro, na’in-ida hosi bobonaro, na’in- rua hosi covalima.
 kazu dengue sa’e ba 835 no mate na’in-16
reprezentante povu iha uma fukun parlamentu nasionál husu governu liu-liu ministéiru saúde (ms) atu tau atensaun ba moras dengue ne’ebé agora daudaun númeru aas iha timor-leste.
 semana dahuluk, ms rejista kazu dengue 174 no óbitu na’in-ida
“haree ba agora moras dengue aas tebes, sujere ba ministéiru saúde atu trata  planu di’ak hodi fó atensaun ba moras refere,” deputadu khunto, antónio verdiál, levanta iha plenária parlamentu nasionál, segunda ne’e.
deputau ne’e husu ba ministériu saúde atu presiza haree ai-moruk no kondisaun sira-ne’ebé nesesáriu iha ospitál sira iha territóriu nasionál no buka maneira prevensaun ninian tenke efetivu hodi prevene moras dengue ne’e.
deputada cnrt, virginia ana belo, hateten kazu dengue halo ema barak mate la’ós labarik ki’ik de’it maibé ba mós ema boot, nune’e se bele ministéiru saúde labele preokupa de’it ho  covid-19 hodi haluha tiha moras sira seluk ne’ebé hamate ema liu-liu labarik sira-ne’e.
“preokupasaun ne’e tanba la hanesan ho tempu sira seluk, tanba ministéiru saúde la ba regra ona susuk iha bairru-bairru, mezmu hatene hela tempu udan moras ne’e sei aumenta. loloos atividade prevensaun tenke halo ativu hodi prevene moras dengue,” nia dehan.
nune’e mós, deputada khunto irene gonçalves, kestiona tanba ministériu saúde laiha planu ne’ebé di’ak tanba tinan-tinan sempre iha moras dengue maibé agora sira tau liu importansia ba moras covid-19.
loloos, tuir nia, tenke iha ai-moruk susuk ne’ebé sufisiente no maneira prevensaun sira tenke la’o antes iha epóka udan, la’ós kazu rejista barak mak foin ba rega susuk. tanba ne’e presiza tau atensaun ba planu, nune’e iha tempu tuir mai labele akontese tán.
“husu ministéiru saúde atu haree asuntu ne’e ho seriu tanba ema mate ho dengue ne’e barak ona,” nia dehan.
deputadu partidu libertasaun populár (plp), abel pires, husu governu atu iha planu ne’ebé di’ak tanba moras dengue hahú tempu udan komesa mosu no halo labarik balun mate.
nune’e, presiza halo fumigasaun regulár iha tempu udan atu susuk iha ka lee presiza halo prevensaun, nune’e labele afeta ba ema-nia saúde liu-liu labarik kiik sira.
hatán ba kestaun ne’e, minitru ba asuntu parlamentár no komunikasaun sosiál (mapkoms), francisco jéronimo, hatete loos duni moras dengue daudaun ne’e iha duni maibé ministéiru saúde kontinua fó atensaun hodi rezolve.
antes ne’e, xefe gabinete kontrolu kualidade no komunikasaun sosiál, hospitál nasionál guido valadares (hngv), sara maria xavier, informa, durante natál 2021 no tinan foun 2022, rejista ema na’in-rua mate tanba kauza hoso moras dengue.
tuir dadus estatístika ne’ebé agência tatoli asesu haktuir, ministériu saúde liuhosi diresaun nasionál saúde públika liuliu departamentu vijilánsia epidemolójia, iha semana dahuluk, fulan-janeiru ne’e, rejista kazu dengue iha territóriu nasionál hamutuk 174 no hosi númeru ne’e, mate na’in-ida.
daudaun ne’e, munisípu dili kontinua okupa númeru dahuluk ne’ebé rejista kazu dengue aas iha semana dahuluk, fulan ne’e.
 sentru saúde vera kruz atende pasiente dengue moderadu
hosi ne’e, sidaudaun ne’ebé afetadu ba moras ho variante dengue ne’e hanesan labarik ho tinan 1 ho 4,6%, labarik tinan 1 to’o 4 ho 44,8%, labarik tinan 5 to’o 14 ho 44,3%, tinan 15 to’o 24 ho 4%, idade 25 to’o 49 ho 1,1%, tinan 50 to’o 59 ho 0,0% no tinan 60 ba leten ho 1,1%.
“idade mais afetadu mak hosi idade menus hosi idade 14 mai kraik ho grupu idade 1 to’o 4 ho ho nia persentajem aas 44,8% no grupu idade 5 to’o 14 ho 44,3%,” refere nota imprensa.
distribuisaun kazu dengue bazeia posto administrativu iha tinan 2022 hanesan iha munisípiu dili mak dom aleixo ho kazu dengue aas liuhosi postu administrativu   hotu ho totál 56, kristu rei iha kazu 40, nain-feto iha kazu 30, vera cruz iha kazu 28, metinaro iha kazu haat
enkuantu iha munisípiu sira hanesan maucatar-covalima iha kazu na’in-ida, suai vila iha kazu na’in- haat, manatuto vila iha kazu na’in-neen, maliana iha kazu ida, maubara-liquiça iha kazu ida no uatulari-viqueque iha kazu na’in-tolu.
iha semana dahuluk, servisu saúde munisípiu dili rejsita kazu dengue iha fasilidade saúde hamutuk 158, kompostu hosi hospitál nasionál guido vaaladares (hngv) hamtuuk 32, klínika fatumeta 17, sentru saúde comoro 15, vera kruz 36, formoza na’in-26, becora 27, sentru saúde metinaro na’in-haat, no klínika bairru píte na’in-ida.
kazu dengue tuir klasifikasaun mak dengue fever (df) ho totál kazu 146, dengue hemorrhagic fever (dhf) ho totál kazu haat no dengue shack syndrome (dss) ho total kazu ualu.
ms apela ba populasaun
ministériu saúde (ms) apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu husi profisionál saúde sira.
apela mós ba populasaun iha dili laran no mós iha munisipiu sira seluk liuliu husu ba autoridade munisipál no autoridades lokál atubele orienta komunidade halo limpeza jerál iha suku no bairru, fase tanke, bidon ka balde tau bee semana ida dala ida.
hamoos sasan ka limpeza hanesan roda aat, bazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk, karik toba iha tempu loron, uza aimoruk hanesan repelente ka autan, uza muskitéru karik toba iha tempu loron no soe lixu iha nia fatin.
 ms hahú sensibiliza informasaun prevene dengue iha dili
kondisaun estrada liga ba postu lacluta, munisípu viqueque daudaun ne’e kotu, nune’e  komunidade lokál husu ba governu liuhosi ministériu obra públika (mop) atu aselera hadi’a estrada ne’e tanba difikulta movimentu.
“ha’u reprezenta komunidade postu lacluta, husu ba mop atu aselera hadi’a estrada liga postu lacluta ne’ebé kotu iha dezembru 2021, tanba sai difikuldade ba komunidade no mós distribuisaun materiál konstrusaun ba  uma kbiit laek (ukl) iha postu ne’e rasik,” administradór postu lacluta, josé andrade  dos santos, hateten ba agência tatoli, via telefónika, sesta ne’e.
tuir autoridade lokál ne’e, preokupasaun ne’e hato’o ona ba autoridade kompetente nível munisipál no sentrál maibé to’o agora seidauk iha resposta.
“foin lalais iha loron 08 janeiru 2022, primeiru-ministru (pm) taur matan ruak, mai halo diálogu iha viqueque, ne’ebé ha’u hato’o ona, maibé to’o agora mop seidauk ba haree. komunidade sira loke dalan alternativa hosi mota maibé bainhira tempu udan, mota tun no transporte labele liu,” nia haktuir.
empede implementasaun programa governu
kondisaun estrada a’at hosi suku dilór, laline to’o ahic, empede implementasaun programa governu hanesan atividade konstrusaun ukl hamutuk 12 tanba karreta labele asesu no distribuisaun produtu seguransa alimentár.
aleinde ne’e, difikulta ba ekipa servisu tékniku administrasaun eleitorál (stae) no komisaun nasionál eleisaun (cne, sigla portugés) ne’ebé destaka ba suku haat hodi halo preparasaun ba eleisaun prezidensiál 2022. 
“ha’u prefere iha tempu badak governu normaliza ona estrada ne’e hodi fó susesu ba eleisaun prezidensiál iha postu lacluta laran,” administradór lacluta dehan.
nune’e mós, kondisaun estrada difikulta movimentasaun transporte no ema atu lori produtu ba merkadu iha dili.
tuir dadus abitante postu administrativu lacluta hamutuk 9.575, kompostu hosi suku ahic 2.361, dilor 2.332, laline 1.944 no uma-tolu 2.938.
 ministériu saúde (ms), tersa ne’e, selebra akordu ho klínika bairru-pité (kbp), hodi apoia fundu $68.000 hodi kontinua fó atendimentu saúde ba pasiente sira.
biban ne’e ministra saúde, odete maria freitas belo, hateten asina ona akordu ho klínika bairru-pité atu hala’o transferénsia fundu ho valór $68.000 atubele ezekuta no hala’o serbisu saúde públika.
ministra saúde, odete maria freitas belo. francisco sony
“ami asina ona kontratu ho sira (klínika bairru-pité) atu apoia orsamentu $68.000 ba sira, nune’e espera katak diresaun nasionál finansa bele halo transferénsia   lalais ba konta bankária klínika bairru-pité, hodi fasilita funsionamentu klínika ne’e ba atendimentu saúde ba komunidade sira,” ministra saúde hateten ba agência tatoli, iha knaar fatin, kuarta ne’e.
governante ne’e informa antes ne’e ms mós transfere ona orsamentu $68.000 ba klínika bairru-pité no iha tinan ne’e (2022) transfere fali $68.000.
alende ne’e, ms mós selebra akordu renovasaun lisensa importasaun ai-moruk ho klínika bairru-pité atubele hafasil  
diretór ezekutivu klínika bairru pité (kbp), inacio do santos, .antonio dasiparu
iha fatin ketak, jestór klínika bairru-pité inacio do santos, informa ministériu saúde asina akordu hodi apoiu finanseira ho valór $68.000 hodi fasilita serbisu atendimentu saúde ba komunidade sira.
“ami asina ona akordu ho ministériu saúde atu apoiu finanseiru hamutuk $68.000 ba atividade iha klínika ne’e rasik, maibé ho orsamentu ne’e nafatin la sufesiente,” nia afirma.
nia temi katak, antes ne’e sala baixa mós taka, sala partus nian, inklui tratamentu espesífiku balun, tanba hasoru krize finanseiru.
totál atendimentu ne’ebé halo iha klínika bairru-pite  mak hanesan, atendimentu kuidadu saúde primária, konsulta ambulátoriu, internamentu baixa, izolamentu ba moras tbc, partu, kuidadu imunizasaun, serbisu sosiál feto, má-nutrisaun, dentaria, farmásia, laboratóriu, sala emerjénsia, hiv-sida, lepra no kankru raan.
nia dehan, atividade iha klínika bairru-pité ne’e barak mak durante ne’e suspende tanba orsamentu mai la tuir proposta ho montante $236.000
“orsamentu ne’ebé mai ne’e aloka rihun $68 de’it, nune’e la sufisiente ita loke baixa, atendimentu programa má-nutrisaun no partu tanba presiza funsionáriu barak ho orsamentu barak,” nia afirma.
kona-ba estoke ai-moruk, nia dehan, sufisiente hela atu bele halo tratamentu ba pasiente sira hosi fatin atendimentu hirak ne’ebé temi ona.
  krize finanseiru, klínika bairru pité deside taka sala baixa no maternidade
koordenadór programa dezenvolvimentu indústria tais iha ministériu turizmu komérsiu no indústria (mtci, sigla portugés), antónio da costa, informa daudaun ne’e mtki prepara hela ezbosu rezolusaun atu prodús tais sai uniforme nasionál ba funsionáriu públiku no estudante sira iha timor-leste.
 mtki halo preprasaun téknika uza tais sai uniforme nasionál
“ba oin, mtci iha planu oinsá atu introdús tais ba materiál hanesan uniforme nasionál oinsá ema hotu bele uza tais. ida-ne’e, ita tenta hela ho ezbosu rezolusaun ida, atu governu bele aprova hodi nune’e tais bele uza ba uniforme (farda) ba estudante no funsionáriu sira. ho alvu sira mak ita funsionáriu kuaze besik rihun 70 no estudante kada tinan aumenta, entaun iha merkadu boot ba tais no iha parte ida ita prezerva ita-nia kultura no ita multiplika ekonomia iha rai-laran,” antónio da costa hateten ba agência tatoli, iha nia knar fatin, fomentu, dili, sesta ne’e.
tuir nia, elaborasaun ezbosu rezolusaun ne’e atu fortifika katak hanesan desizaun governu ba istituisaun sira aplika programa ida-ne’e, atu uza uniforme (farda) ba alunus sira iha eskola no ba funsionáriu públiku sira iha instituisaun estadu.
“ida-ne’e instituisaun sei diskute hela no oras ne’e konseitu sei iha komisaun funsaun públiku (kfp), ne’ebé ami sei diskute iha ne’ebá. se iha ona konkordansia mak foin submete ba ministru hodi lori ba konsellu ministru,” nia afirma.
tanba, nia dehan, prodús tais lokál sai uniforme ne’e objetivu hosi programa viii governu konstitusuinál nian oinsá hadomi no prezerva kultura timor-leste nian.
“agora nia prosesu la’o hela, nune’e ba oin atu iha tan formasaun ba diversifikasaun, liga ba soru tais nian. tanba, nia (tais) hatudu kualidade di’ak ona, maibé oinsá diversifika tais ba komuniti seluk ne’ebé bele uza ba farda eskola no funsionáriu sira-nian. ida-ne’e iha fulan oin sei planea atu implementa iha grupu alfaiate balun atu hatudu, katak sira bele prodús hodi nune’e sai baze ba governu bele foti desizaun katak funsionáriu no estudante bele uza, maibé tenke hatudu lai nia prátika katak nia modelu hanesan ne’e,” nia esplika.
ezbosu rezolusaun ne’e, daudaun ne’e iha hela faze diskusaun maibé nia prátika implementasaun programa ne’e la’o daudaun.
“iha nia implementasaun ita iha komisaun ida naran komisaun patrimóniu kulturál immateriál (pki), ne’ebé durante ne’e servisu makaas hodi lori tais ba rejistu iha unesco paris. maibé, implementa ko’alia kona-ba tais ne’e komponente mtci mak sei implementa. maibé, sei iha tan programa komponente ne’ebé sei hala’o hosi mejd, fundasaun alola, sekretária estadu igualdade no inkluzasaun (seii), timor aid no seak ne’ebé servisu konjunta atu oinsá lori tais ba ema hotu kuñese iha mundu,” nia dehan.
maibé, atu implementa uniforme ne’e ministériu turizmu komérsiu no indústria (mtki), ministériu edukasaun juventude no desportu (mejd) hosi ensinu báziku no ensinu superiór, komisaun funsaun públiku (fp), sekretáriu estadu arte no kultura (seak), timor aid no fundasaun alola, ne’ebé lori tais atu oinsá sai proponente ba rezolusaun hodi lori ba governu mak mtki, mejd, komisaun funsaun públiku no seak.
parlamentu nasionál, segunda ne’e liuhosi reuniaun plenária aprova projetu rezolusaun hodi fó solidariedade ba povu no governu ukránia.

“rezultadu votasaun a-favór 44, kontra 0 no abstensaun 0. nune’e, rezolusaun parlamentu nasionál nº 89a/v(4ª) aprovadu,” prezidente parlamentu nasionál, aniceto longuinhos guterres lopes, deklara liuhosi sesaun plenária.
tuir textu rezolusaun ne’ebé lee sai hosi vise sekretáriu meza parlamentu nasionál, antónio nobre, katak parlamentu timor-leste husu komunidade internasionál hamutuk ho assembleia jerál nasaun unida (onu, siglá portugés) hodi haforsa kondenasaun kona-ba uza forsa hosi rússia hasoru ukránia.
parlamentu tl manifesta mós profunda kondolénsia ba vítima sira no mós sira-ne’ebé sofre kauza tanba agresaun hosi rúsia ba ukránia no mós manifesta solidariedade ba povu no autoridade ukránia, no louva sira-nia esforsu ho korajen tanba defende ona soberania nasaun no liberdade povu ukránia.
iha dokumentu projetu rezolusaun, deputadu sira husu ba rúsia atu tur hamutuk hodi ko’alia no husu atu retira forsa militár iha territóriu ukránia.
pn mós apela ba nasaun hotu iha mundu ho organizasaun internasionál no ajénsia espesífiku sira labele rekuñese alterasaun ba fronteira ukránia ne’ebé hetan rekuñesimentu internasionál no abstein ba kualker asaun ka negosiasaun ne’ebé bele interpreta hanesan efeitu multiplikadór hamosu ódiu.
parlamentu timor-leste espresa mós sira-nia preokupasaun ba situasaun umanitáriu iha ukránia iha ne’ebé ema barak halai sai hosi nasaun, no númeru refujiadu ne’ebé presiza protesaun no apoiu urjente.
deputadu sira louva abordajen ativa hosi governu polónia, hungria, roménia, bulgária, eslováquia no moldávia ne’ebé mantein loké sira-nia fronteira no fornese meiu evakuasaun, abrigu, asisténsia emerjénsia no médika.
husu parte ne’ebé envolve iha konflitu refere promove diplomasia no diálogu polítiku sai hanesan rezolusaun pasífika ba konflitu.
husu ba nasaun unida atu koopera ho sekretáriu jerál onu ba kompromisu inkondisional hodi defende multilateralizmu no kooperasaun internasionál ba pás mundiál no umanidade.
ikus liu, deputadu sira husu ba prezidente parlamentu atu entrega rezolusaun ba governu, ba parlamentu ukránia, asembleia federál rússia no haruka ba sekretáriu jerál onu.
deputadu proponente ba projetu rezolusaun ne’e aprezenta hosi josé agostinho “somoxo”, maria angelina sarmento, duarte nunes no antónio de sá benevides.
tribunál rekursu (tr) liuhosi desizaun koletiva juiz, kinta (23/06), deside projetu-lei responsabilidade prezidente repúblika (pr) inkonstitusionál.
“nune’e, dekretu parlamentu nasionál númeru 63/v 16 maiu 2022 kona-ba lei responsabilidade prezidente repúblika, ne’ebé parlamentu nasionál manda ba prezidente repúblika hodi promulga ne’e konsidera inkonstitusionalidade formál,” refere nota hosi tr ne’ebe agência tatoli asesu, sesta ne’e.
antes ne’e, parlamentu nasionál (pn) aprova ona projetu-lei ne’e iha finál globál hodi husu halo separasaun poder no natureza rejime semi-prezidensialista iha timor-leste.
 pn aprova projetu lei responsabilidade prezidente repúblika iha finál globál
desizaun konteúdu akordaun ne’e deside liuhosi plenáriu juiz sira iha tr, kompostu hosi maria natércia gusmão (relatora), deolindo dos santos, jacinta correia da costa, no duarte tilman soares.
bazeia ba akordaun juiz sira liuhosi plenáriu tribunál rekursu katak, parlamentu nasionál komete artigu 95 númeru 2, alinea k, konstituisaun rdtl, kona-ba kompeténsia ba matéria estatutu titulár sira-nia estatutu iha estadu nia organizasaun entre prezidente repúblika, ne’ebé la verifika inkonstitusionalidade dekretu ba violasaun artigu 79 no 97 konstituisaun rdtl.
aleinde ne’e, iha rejime semi-prezidensialista hanesan iha timor-leste, iha interpretasaun artigu 95 númeru 2 alinea k konstituisaun rdtl, admite konsagra estatutu responsabilidade kriminál prezidente repúblika, bainhira parlamentu nasionál no governu haree aktu sira la tuir konstituisaun no prinsípiu sira, no inklui viola prinsípiu separasaun poder, ho interdependénsia poder, ne’ebé konsagra iha atigu 69 konstituisaun rdtl.
antes ne’e, iha loron 02 maiu 2022, prezidente repúblika, josé ramos horta, submete pedidu ba tr atu halo revizaun antesipatóriu kona-ba konstitusionalidade hosi projetu-lei responsabilidade prezidente repúblika tuir artigu  149 konstituisaun rdtl kona-ba ‘fiskalizasaun preventivu dalan lei-inan nian.’
 pr horta husu konstitusionalidade projetu-lei responsabilidade pr ba tribunál rekursu
artigu 79 konstituisaun kona-ba ‘hatán ba krime no obrigasaun ba konstituisaun’ sita katak (1). prezidente-repúblika sei iha imunidade bainhira hala’o ninia knaar, (2). prezidente repúblika sei hatán ba tribunál supremu justisa, kona-ba krime ne’ebé akontese bainhira hala’o nia knaar, no mós violasaun momoos no boot kona-ba nia obrigasaun konstitusionál, (3). sei hahú prosesu ne’e iha parlamentu nasionál tuir proposta hosi baluk-lima ida (1/5) ho deliberasaun aprovadu tuir maioria baluk-tolu rua (2/3) hosi deputadu hotu-hotu.
nune’e mós, (4). plenáriu tribunál supremu justisa nian mak sei fó-sai sentensa iha prazu másimu loron 30 nia laran, (5). kondenasaun ne’e katak prezidente nia knaar remata ona no mós labele eleitu fali tan, (6). krime balun ne’ebé la kona-ba hala’o knaar nian, prezidente-repúblika sei hatán mós iha tribunál supremu justisa nian, ne’ebé iha kazu kondenasaun sei hetan hanesan hakotu prezidente nian knaar bainhira nia hetan kondenasaun tama kadeia, no (7). iha kazu fó-sai ona iha númeru uluk ba, parlamentu nasionál mak sei hola inisiativa harii fali imunidade konforme lia-banati iha númeru 3 artigu ne’e nian.
enkuantu, artigu 97 konstituisaun kona-ba ‘inisiativa lei nian’ esplika katak (1). karan hahú lei pertense ba deputadu sira, bankada parlamentár sira no governu, (2). labele aprezenta projetu no proposta lei nian ka alterasaun ne’ebé iha tinan ekonómiku ne’ebé la’o daudaun, foti sa’e despeza no hatún reseita estadu nian ne’ebé mai iha orsamentu ka iha orsamentu ratifikativu sira, (3). projetu no proposta lei ne’ebé sesaun lejizlativu ida la simu, sei bele sisi nafatin iha sesaun ne’e nia laran, (4). projetu no proposta lei sira, ne’ebé la vota ba, bele halo fali iha sesaun lejizlativu ida tuirmai, la’e de’it bainhira termu lejislatura mak la hatán, no (5). proposta lei nian remata ho governu nia demisaun.
artigu 149 konstituisaun kona-ba ‘fiskalizasaun preventivu dalan lei-inan nian’, mensiona katak (1). prezidente repúblika bele husu ba tribunál supremu justisa nian atu halo apresiasaun preventivu kona-ba konstitusionalidade ba naran diploma ida-ne’ebé nia simu atu halo promulgasaun, (2). apresiasaun preventivu ba konstitusionalidade bele husu iha prazu loron 20 nia laran, sura hosi loron ne’ebé simu diploma, maibé tribunál supremu justisa nian tenke fó-sai iha prazu loron 25, ne’ebé prezidente-repúblika bele habadak tanba urjénsia, (3). iha kazu ne’ebé la tuir lei-inan, prezidente repúblika haruka kópia sentensa nian ba governu eh ba parlamentu nasionál, hodi husu atu halo foun fali diploma tuir desizaun tribunál supremu justisa nian, no (4). ho adaptasaun didi’ak tuir artigu 88, lei hatán hakat sa’e vetu tan inkonstitusionalidade, vetu hasoru parlamentu nasionál nia diploma, ne’ebé instituisaun ne’e haruka atu hetan promulgasaun.
kandidatu prezidente repúblika períodu 2022-2027 ho númeru sorteiu 14, josé ramos horta, manán iha munisípiu aileu ho votu 16.431 no  kandidatu francisco guterres lú olo segundu lugar iha sentru votasaun 73 no estasaun votu 80.

iha munisípiu aileu segundu lugar hetan husi kandidatu francisco guterres lú olo ho votu  4.760, armanda berta dos santos (2.848), mariano assanami sabino lopes (1.737), lere anan timur (616), martinho gusmão (264), isabel da costa ferreira (257), anacleto bento pereira (214), constância pinto (166), maria elena lopes de jesus pires (158), felizberto araújo duarte (148), hermens da rosa correira barros (100), virgílio da silva guterres (82), rogeiro tiago lobato (79), antero bendito da silva (52) no  maria angela freitas (29).
tuir kontajen hosi ofisiál   sekretáriadu tékniku adminitrasaun eleitorál (stae) munisípiu aileu, rejista totál votu nulu 526, branku (134), reklamadu ha’at (4) no rezeitadu laiha.
munisípiu aileu iha sentru votasaun 73 ho estasaun votu 80, hetan observasaun hosi fiskál kandidatu sira, komisaun nasionál eleisaun (cne, siglá portugés), no hetan seguransa másimu hosi polísia nasionál timor-leste (pntl).
sekretariadu tékniku administrasaun eleitorál (stae) rejista total 852.500 eleitór  iha territóriu nasionál  no diaspora 7.113.
total 852.500 eleitór  iha territóriu nasionál  ne’e mak husi munisípiu dili iha eleitór 190.710,  aileu (33.603), ainaro (45.833),  baucau (96.207), bobonaro (70.283), covalima (47.807),  ermera (82.714), lautém  (48.012), liquiça (50.987), manatuto (35.603), manufahi (40.825), viqueque  (58.421) no raeoa iha eleitór 51,495.
eleitór  iha  territóriu diaspora ho total 7.113 mak husi  australia ho total eleitór  1.487, koreia do sul  (1.277), englaterra (2.229), irlandia do norte (1.264) no 856 eleitór rejista iha portugal.
ekipa konjunta hosi servisu munisipal seguransa alimentar (smsa), servisu saúde ambiente, servisu agua saneamentu no ambiente (sas) no bee timor leste empreza públiku (btl, e.p) hamoos bee posu iha aldeia fatisin, suku camanasa, munisípiu covalima.

diretór servisu munisipál seguransa alimentar (smsa), reinaldo da cruz coli hateten, komunidade konsumu ai-han ne’ebé seguru no nutritivu tenke konsumu bee-moos atu labele afeta ba komunidade nia saúde.
“ita ko’alia kona-ba ai-han seguru ita konsumu ai-han nutritivu ita tenke asegura mos bee hodi kontrola nia kualidade, tanba bainhira ita konsumu ai-han nutrivu tenke iha bee ne’ebé mak iha kualidade atu labele afeta ba komunidade sira-nia saúde,” diretór servisu munisipál seguransa alimentar (smsa), reinaldo da cruz coli, informa ba agência tatoli, iha aldeia fatisin, kinta ne’e.
hafoin hamoos bee-posu ne’e ekipa sira husu ba komunidade atu labele soe lixu arbiru maibé tenke tau lixu iha nia fatin no uza bee ho kuidadu.
asisténsia saúde ambientál covalima, deonisio freitas barreto hateten, durante ne’e komunidade konsumu bee foer ho nune’e fó impaktu ba komunidade nia saúde hanesan moras vias respiratóriu, iritasaun ba kulit no moras diarea.
“ami-mai halo asaun hodi hamoos bee-posu ba komunidade hodi tau kaporit ho nia funsaun atu  hamate bakteria iha  bee-posu, nune’e komunidade bele konsumu bee-moos ho saudavél,’ nia dehan.
ekipa konjunta hosi smsa, servisu saúde ambiente, sas no betl, e.p hamoos bee posu iha aldeia fatisin, suku camanasa. celestina teles.
hafoin servisu saúde ambiental covalima tau kaporit ba bee-posu, nia husu komunidade labele konsumu lai bee-posu refere durante oras 24 nia laran, maibé se di’akliu durante loron tolu nune’e isterílizasaun bee di’ak tiha mak hafoin bele konsumu.
saúde ambiente covalima mós hatoo mensajen ba komunidade sira uza bee ho kuidadu no tenke tau lixu iha nia fatin, nune’e bele garante ambiente ne’ebé saudavél ba komunidade sira.
reprezentante komunidade fatisin, quintão alves, sente kontente bainhira ekipa konjunta sira hamoos bee-posu ne’e tanba durante ne’e sira konsumu de’it bee-foer hodi fó impaktu ba sira-nia família nia saúde.
“ami sente kontente bainhira ekipa konjunta hamoos bee-posu iha ne’e, nune’e bele konsumu bee ne’ebé moos,” nia dehan.
tuir ajenda hosi ekipa refere, hafoin hamoos bee-posu iha aldeia fatisin, suku camanasa ne’e, ekipa konjunta ne’e sei kontinua hamoos bee-matan parte iha suku debos nian.
 deputadu sira iha parlamentu nasionál (pn), aprova proposta lei orsamentu jerál estadu (oje) 2022 ho montante $8.985.500 ba  servisu autónomu medikamentu no ekipamentu saúde ( sames), iha espesialidade ho votu afavor 52, abstensaun 11 no kontra 0.
“nune’e, orsamentu jerál estadu 2022 ba servisu autónomu medikamentu no ekipamentu saúde (sames) ho alterasaun pasa,’’ prezidente parlamentu nasionál,  deputadu aniceto  longuinhos guterres lopes, informa iha sala plenária pn,  kuarta ne’e.
 oje 2022: sames prevee millaun $8,9 ba akizasaun medikamentu
hosi totál $8,985,500 fahe ba kategoria saláriu vensimentu $ 608,500, bens no servisu $ 6,880,168, kapitál menór $415.000, kapitál dezenvolvimentu $121,832, no transferensia públika $ 960,000.
orsamentu ne’e finansia ba programa rua hanesan, programa ho kódigu 510 kona-ba governasuan di’ak no jestaun institusionál prevista montante orsamentu $1,146,155 no programa ho kódigu 850 kona-ba saúde prevee  montante 7,839,345.
alende ne’e, parlamentu  nasionál mós aprova proposta númeru 138  hodi aumenta orsamentu  ba sames ho montante $250.000, nunee bele  fó tratamentu di’ak ba  ema moras mentál sira  ne’ebé mak lao namkari iha territóriu laran tomak  tanba sai preokupasaun ba ema hotu.
sames hanesan servisu publiku hodi responsavel ba produsaun importasaun armazeneamentu no distribuisaun produtu farmaséutiku no ekipamentu saúde ba servisu nasionál saúde iha artigu 5, dekretu-lei 18/2015, 24 juñu.
 armazen sames importante atu asegura ai-moruk
polisia nasional timor leste (pntl) liu husi komandante  pntl munisipio aileu, jorge monteiro informa eleitór ida ho naran alberto pereira  mota lori,  wainhira hakur mota atu ba vota iha sentru votasaun munisípiu aileu.

“iha loron 18 marsu 2022, maizumenus iha  tuku 20:00 otl, iha  komunidade ida, husi suku aisirimou, aldeia bercati, bairu wahu, munisípiu aileu ho identidade alberto pereira, idade 52  mota lori,” hateten superintedente pntl munisipio aileu, jorge monteiro ba jornalista iha stae aileu, sabadu ne’e.
nia isplika, tuir kronolojia katak  iha ema nain tolu mak hamutuk ho alberto. sira mak hanesan alberto ninia  kaben, nia oan ho subrinho. sira sai husi  uma atu ba asirimou.
“kalan ne’e, mota tun, ho nune’e  matebian konsege lori nia kaben hakat liu ona ba mota sorin, depois nia fila fali ba mota sorin atu foti nia oan. maibe wainhira nia foti tiha nia oan,  mota konsege mai boot,  no halo nia  mout, maibe nia oan ho nia subrinho  konsege  salva an,” dehan komandante  pntl munisipiu aileu ne’e.
matebian ho nia familia hakur mota iha tempu kalan (18/03) tanba prepara ba  loron 19 marsu 2022 hodi ba tuir elisaun prezidensial  iha sentru votasaun munisipio aileu.
hafoin akontesementu parte husi pntl inklui bombeirus hamutuk ho komponente munisípiu aileu halo kedan esforsu hodi buka mate isin, maibe to’o kalan ne’e  seidauk hetan mate isin.
nia dehan, esforsu hotu pntl munisípiu aileu halo’o atu bele hetan  mate isin, maibe seidauk hetan. ho nune’e parte autoridade sei kontinua mantein buka to’o hetan.
ministériu saúde (ms)  relata, sesta ne’e,  kazu detetadu pozitivu foun na’in-11, rekuperadu na’in-rua  no kazu ativu 20.
”kazu detetadu foun, ohin, ema na’in-11, rekuperadu rua no  kazu ativu na’in-20,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu, sesta ne’e.
nune’e, hahú 21 marsu 2020 to’o 07 janeiru 2022  iha kumulativu kazu konfirmadu 19.855 no óbitu 122.
hosi horisehik mai ohin, laboratóriu nasionál saúde halo teste pcr 170, kompostu vijilánsia sentinela laiha, rastreiu ba kontaktu laiha, rastreiu aleatóriu 154, viájen internasionál lima,  follow up iha kuarentena 11.
alende ne’e, totál teste pcr ne’ebé halo iha  06 janeiru 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 96, hanesan maubisse la iha , maliana 13  , viqueque la iha , suai laiha, baucau rua , ermera laiha, raeoa laiha, hngv 81, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 06 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,5%) no kumulativu 2ª doze iha dili (80,8%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,5% no simu ona doze daruak 68,7%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  07 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha, no kaman laiha.
diresaun nasionál saúde públika liuhosi departamentu visilánsia epidemolójia iha ministériu saúde (ms), sesta ne’e, relata iha meadu fulan-janeiru ne’e pasiente dengue sa’e ba 421, hosi númeru ne’e mate na’in-lima.
“situasaun kazu dengue iha timor leste, ohin, loron 14 janeiru 2022, kazu dengue hamutuk 421 no kumulativu óbitu na’in-lima,” refere nota ne’ebé agência tatoli asesu, sesta ne’e.
 ms relata pasiente dengue aumenta ba 344
hosi totál pasiente 421, maioria deteta hosi munisípiu dili ho totál kazu 302, baucau iha kazu 25 manatuto 23, covalima 17, ermera 25, manufahi 14, viqueque na’in- haat, ainaro tolu, liquiça tolu, aileu  ida no bobonaro haat. enkuantu iha posibilidade kazu sei aumenta iha semana hirak tuir mai no iha fulan oin-mai.
munisípiu dili nafatin rejistu kazu ne’ebe a’as iha semana dahuluk no semana datoluk iha fulan-janeiru 2022, ho totál kazu 302.
kazu hirak ne’e, iha postu administrativu dom aleixo identfika kazu a’as liuhosi postu administrativu hotu ho totál 113, cristo-rei kazu 62, vera-cruz kazu 55 no nain feto iha kazu 51.
to’o ohin loron fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 72, klínika fatumeta 46, sentru saúde comoro 46, sentru saúde vera-cruz 42, sentru saúde  formoza 51, sentru saúde becora 39,  sentru saúde metinaro na’in-haat no  klínika bairru-pité na’in-ida.
kazu óbito kauza dengue iha tinan 2020 ho totál 10 no iha tinan 2021 ho totál 11. iha semana dahuluk fulan ne’e iha ona óbitu na’in ida, ne’ebé relata hosi munisípiu dili, no iha semada datoluk iha óbitu na’in-haat, hosi munisípiu ermera.
apela ba komunidade
ministériu saúde kontinua apela populasaun iha dili laran no mós iha munisipiu sira seluk, atu aprezenta-an iha fasilidade saúde ka sentru saúde ka ospitál ne’ebé besik, bainhira sente isin-manas ka sente laran sa’e, liman-ain no sikun moras hodi bele hetan atendimentu husi profisionál saúde sira.
ms mós husu ba autoridade munisipál sira no autoridade lokál atubele orienta komunidade halo limpeza jerál iha suku no bairru-sira liuliu fase tanke, bidon ka balde tau bee semana ida dala ida.
hamoos sasán ka limpeza hanesan roda aat, bazu ai-funan atu susuk labele tau tolun, haloot ropa ho diak iha uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza muskitéru karik toba iha tempu loron no so’e lixu iha nia fatin.
 fevereiru, empreza hahú importa aimoruk kímiku fomigasaun no abate
 diretór klínika hospitál nasionál guidu valadares (hngv), marcelino correia, informa sekretáriu estadu kooperativa (secoop, sigla portugés), elizário ferreira,daudaun baixa iha  intensive care unit (icu)-hngv tanba sofre moras raan-midar.
“daudaun, sekretáriu estadu ne’e baixa iha icu tanba sofre hela moras raan-midar, ne’ebé médiku-sira halo hela tratamentu atu hatun-nia diabetes aas no ha’u husu nia kondisaun komesa di’ak no nia ko’alia  ona espera katak loron tuir mai nia bele ba halo tratamentu iha sala very important person (vip) nian,” diretór klínika hngv ne’e inform aba prezidente komisaun nasionál eleisaun (cne-sigla portugés), josé agostinho da costa belo, hateten cne preokupa ho kandidatu balun nia múzika kampaña nian ne’ebé ho tendénsia provokativu.

 cne bolu-konfirma ekipa susesu kandidatu pr prolonga apuramentu nasionál
“ami hato’o ona ba kandidatu sira-nia apoiante no husu sira atu muda múzika nia konteudu ne’e no múzika ne’e labele refere ba ema ruma ka instituisaun ruma, tanba ida-ne’e hanesan iha situasaun tendénsia provokativu nian maibé ita hakarak múzika ne’e hanesan lori dame nian ne’e,” prezidente cne ne’e hateten ba jornalista sira iha salaun cne, colmera, dili, kinta ne’e.
apoiante kandidatu prezidente repúblika períodu 2022-2027 sira tenke konsidera kestaun ne’ebé mak cne deklara no sira mós tenke fiar ba asinatura paktu ne’ebé sira hala’o ona molok tama ba kampaña.
kreatividade apoiante sira hodi kria ka hakerek múzika ba kampaña ne’e tenke mosu ho múzika ne’ebé lori dame hodi kontribui ba nasaun ne’e estabilidade, no labele lori fali múzika ho tendensia provokativu hodi provoka ema seluk.
“ami-nia karta ami haruka tiha ona ba sira. ohin, reuniaun mós ami hato’o ba sira no ha’u hein katak sira sei muda tanba hela kandidatu rua de’it ona. karik ita tama segunda volta, entaun presiza hatudu komportamentu di’ak iha públiku. ho nune’e, komunidade bele haree no rona hodi hili tuir sira-nia haree ida-ne’ebe mak di’ak no hili ho responsabilidade no sai prezidente ba ema hotu,” nia dehan.
 ministériu saúde (ms), kinta (27/01), relata kazu detetadu pozitivu foun na’in-15, rekuperadu  laiha no kazu ativu na’in-32.
”kazu detetadu foun ohin 15, rekuperadu laiha no ativu na’in-32,” adjunta koordenadora forsa-tarefa ba prevensaun no mitigasaun, odete da silva viegas, hateten liuhosi nota ne’ebé agência tatoli asesu sesta ne’e.
nune’e, hahú 21 marsu 2020 to’o 16 novembru 2021 iha kumulativu kazu konfirmadu 19.894 no óbitu na’in-122.
husi horiseik mai ohin, loron 27 janeiru 2022, laboratóriu nasionál saúde halo teste 254 pcr iha dili, kompostu hosi vijilánsia sentinela laiha, rastreiu ba kontaktu 28, rastreiu aleatóriu 88, viajen internasionál na’in-135 no follow up iha kuarentena na’in-3.
alende ne’e, totál teste teste pcr ne’ebé halo  iha  loron 26 janeiru, iha munisipiu sira seluk, rejiaun espesiál oé-cusse no ambeno (raeoa) no  hospitál nasionál guido valadares (hngv) hamutuk 101, kompostu baucau sia, ermera laiha, maliana 10, maubisse na’in-tolu, raeoa na’in-neen, suai 11, viqueque laiha, lautém laiha no hngv 62.
populasaun elijível tinan 18 ba leten, ne’ebé simu ona vasina to’o iha loron 16 novembru, tuir sistema informasaun saúde iha ministériu saúde, hanesan kumulativu 1ª doze iha dili 87,8%) no kumulativu 2ª doze iha dili (82,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,1% no simu ona doze daruak 70,6%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron 27 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba ema na’in-tolu, kompostu moderadu laiha no kaman na’in-tolu.
 covid-19: kazu pozitivu ualu no ativu na&#8217;in-17
empreza leste food and beverage, s.a hosi dubai sei halo lansamentu produtu bee-hemu foun iha timor-leste ho marka leste water, ne’ebé lokaliza iha laulara, munisípiu aileu.  
“empreza ne’e nia sede iha dubai, enkuantu prosesu konstrusaun atinje ona 90% ona, bazeia ba ami-nia monitorizasaun foin lalais,” diretór ezekutivu tradeinvest iha timor-leste, arcanjo da silva, informa ba agência tatoli, iha ninia knaar fatin, colmera, tersa ne’e.
antes ne’e, empreza leste food and beverage, s.a hetan ona sertifikadu investimentu hosi tradeinvest iha tinan 2020, ho totál investimentu millaun $3,5, ne’ebé tuir planu sei investe to’o tinan 2028.
 timor-leste tama lista fa’an produtu iha pos-expo dubai
tuir direjente ne’e, ho prezensa produtu leste water bele aumenta tan ona ezisténsia produtu bee-hemu iha timor-leste, hanesan mós produtu rua seluk hanesan gota no fresca, ne’ebé tradeinvest atribui ona sertifikadu investidór.
alende ne’e, empreza leste food and beverage, s.a ne’ebé xefia hosi mohammad ali mirza, halo ona promosaun iha timor-leste inklui produtu timór nian durante expo dubai 2022 hodi atrai tan investidór sira seluk mai timór iha setór produtivu no setor sira seluk.
vise ministru administrasaun estatál (mae), lino de jesus torrezão, hateten mae no ajénsia kooperasaun internasionák korea (koica, sigla inglés) hametin programa saemoul undong ba komunidade ne’ebé iha área rurál hodi hakbi’it no hasa’e ekonómia sidadaun iha aldeia sira iha munisípiu aileu nian.

 programa saemaul undong fó benefísiu ba povu lautém
“ha’u iha esperansa ho respetiva boot no formasaun ba saemoul undong iha ona ne’e, sira sei hakaas-an hodi servisu makaas, oinsá atu bele sensibiliza komunidade ne’ebé iha área rurál hodi hakbiit no hasa’e ekonomia sidadaun iha aldeia sira iha munisípiu aileu,” lino de jesus torrezão hateten ba jornalista sira, hafoin hasoru malu ho vise diretór saemaul undong (smu) korea, hyeon-ju lee, 
asistentente jerente smu, jeong hyup lee, jerente hosi ministériu interinu korea, changgi son no kyeogun son, 
iha salaun mae colmera, kinta ne’e.
espera katak sei susesu tanba iha ona referénsia ba programa saemoul undong ne’ebé hahú hosi munisípiu lautém. programa saemoul undong hanesan movimentasaun iha aldeia no bele halo koparasaun boot ho programa nasionál dezenvolvimentu suku (pnds).
 governu tl agradese governu korea súl ba apoia programa saemaul undong
pnds hatuur-an iha suku maibé saemoul undong halai liu ba aldeia, atu bele hakbiit ekonomia povu sira kbiit laek iha aldeia atu hasa’e sira nia ekonómia sai di’ak liután.
iha nia deferensia boot liu ho pnds tanba programa saemoul undong fó osan tomak ba grupu komunidade mak atu jere no ezekuta rasik, nune’e bele hakbiik ekonómia sa’e liután no osan fila ba komunidade.
programa saemoul undong hala’o to’o tinan liman nia laran, tina-tinan sira hetan $20 mill no aldeia ida tinan liman nia laran ne’e, nia bele hetan rihun $100.
koordenadora programa seamoul undong iha tl, idelta maria rodrigues, informa programa saemoul undong prosesu armonia iha timor leste, la’ós buat fasil atu hetan lalais. saemoul undong implementa dahuluk iha munisípiu lautém ne’ebé sai hanesan esperiénsia ba governu timor-leste atu bele iha kompromisu atu hala’o, liuhosi dekreitu-lei númeru 23/2021.
programa saemoul undong nu’udar programa foun ne’ebé mak estabelese iha viii governu konstituisional kontinuasaun ba programa uluk halo hosi mae no ninia dekretu-lei maihusi viii governu konstituisionál.
“ami iha rekursu limitadu maibé iha konfiansa, tanba governu iha ona dekretu-lei atu bele fó forsa ba aldeia sira-ne’ebé iha área rurál,” nia hateten.
 kada tinan, saemaul undong aloka orsamentu $20 mill ba komunidade
programa saemoul undong ne’ebé korea finansia besik finaliza ona
 servisu autónomu medikamentu no ekipametu saúde (sames), hahú hosi tinan 2019 too 2021, konsege distribui aimoruk dexamethasone no simvastatin tablet hamutuk 245.0000, ne’ebé laiha kualidade ba fasilidade saúde iha territóriu nasionál.
hosi totál tablet 245.000, kompostu hosi aimoruk dexamethasone ho tablet hamutuk 25.000 no simvastatin  tablet hamutuk 220.000. 
 laiha kualidade, ms apela labele fó aimoruk “dexamethasone no simvastatin” ba pasiente
diretór ezekutivu serbisu autónomu medikamentu no ekipamentu saúde (sames), santana martins. francisco sony.
“iha tinan 2021, ita sosa aimoruk sinvastatin tablet hamutuk 360.000, ne’ebé konsege distribui ba fasilidade saúde iha territóriu nasionál hamutuk tablet 220.000. nune’e restu tablet hamutuk 140.000 mak agora iha armazein sames, no halo ona suspensaun distribui tanba laiha kualidade,” diretór ezekutivu servisu autónomu medikamentu no ekipamentu saúde (sames), santana martins informa ba agência tatoli iha nia knaaar fatin-kampu alór-dili, foin lalais ne’e.
diretór santana, informa kona-ba aimoruk dexamethasone tablet hamutuk 25.000 ne’e, konsege distribui hotu ba fasilidade saúde iha territóriu nasionál.
“aimoruk dexamethasone ita sosa iha tinan 2019, maibé aimoruk ne’e too iha timor leste iha fulan marsu 2020 ho tablet hamutuk 25.000.  nune’e ita konsege halo distribuisaun ba fasilidade saúde sira hotu. tanba ne’e aimoruk ne’e nia-estoke iha armazein laiha ona,” nia akresenta.
maski, nune’e responsavél ne’e la sita totál orsamentu hirak mak konsege gasta ba sosa aimoruk tipu rua ne’ebé laiha kualidade ne’e hosi nasaun índia.
diretór ne’e dehan hato’o ona relatóriu ba ministra saúde, maibé to’o oras ne’e seidauk iha orientasaun ruma ba fasilidade saúde atu rekolla aimoruk tipu rua ne’ebé laiha kualidade.
“ami informa verbalmente liuhosi mídia sosiál hanesan whatsapp no facebook ba fasilidade saúde atu suspende no labele fó ba pasiente atu konsumu. husu atu rai iha nia fatin to’o iha orientasaun mak tun ba rekolla hodi halo destruisaun,” nia afirma.
sentru saúde comoro. egas cristovão.
iha fatin ketak, xefe sentru saúde comoro, emelia sousa, hateten too oras seidauk simu pedidu hosi servisu saúde munisípiu dili atu suspende aimoruk dexamethasone no simvastatin ne’ebé laiha kualidade.
“ami simu duni aimoruk ne’e hosi sames, maibé ha’u seidauk hatene loos informasaun kona-ba suspensaun aimoruk tipu rua ne’e hodi fó ba pasiente sira,” nia afirma
nia hatutan “aimoruk ne’e ami  estoke  iha hela, maibé karta seidauk to’o iha ami nia liman kona-ba atu suspende aimoruk.  maibé karik tempu badak ami simu pedidu ami sei la fó ba pasiente sira atu konsumu”.
 ms suspende distribuisaun aimoruk “dexamethasone no simvastatin” ba fasilidade saúde
japan international cooperation agency (jica) apoia governu hodi hadi’a estrada beduku, postu administrativa dom aleixo, ne’ebé foin lalais hetan estragu impaktu hosi dezastre naturál no konstrui fasilidade bee-moos.
“semana kotuk konsellu ministru autoriza ona ministru finansa asina kontratu ho jica, ne’ebé fulan-jullu ne’e bele realiza ona, tanba dezeñu kompletu ona hein de’it formaliza kontratu bele implementa ona, ne’e ba projetu estrada iha ponte comoro iii no fasilidade bee-moos iha área ne’e duni,” ministru obra públika, abel pires da silva, hateten iha salaun mop, caicoli, segunda ne’e.
 jica kontribui millaun $7,4 reabilita urjente infraestrutura kauza kalamidade
ligadu ho estragu infraestrutura públika sira seluk, presiza orsamentu millaun $300.
“infraestrutura públika sira balun iha dili laran hadi’a ona balun maibé seidauk tanba estragu barak tanba ne’e maka husu pasiensia ba povu no kontinua fó apoia ba ami hodi hadi’a sasán sira ne’e tanba estragu sira ne’e akontese iha loron ida de’it entaun presiza tempu naruk atu hadi’a hotu,” nia akresenta.
governante ne’e dehan, enkontru koordenasaun ne’ebé hala’o ona deside implementa projetu 50, balun realiza ona no balun sei iha prosesu aprovizionamentu.
“hakarak deklara ba públiku katak mop tenta hela atu rezolve hotu no orsamentu sei uza fundu infraestrutura no husu tan apoia parseiru internasionál hanesan jica, ne’ebé deside ona hadi’a balun,” nia informa.
diretór jerál sekretariadu tékniku administrasaun eleitorál (stae), acilino manuel branco, hateten eleisaun prezidensiál 2022 atu hili kandidatu prezidente repúblika períodu 2022-2027 ne’e hahú hala’o sábadu (19/03) ohin.

“ohin loron hahú vota no ohin loron ida-ne’ebé mak stae lojistikamente to’o ona iha sentru votasaun nune’e husu ba eleitór hotu prepara-an no kuidadu-an, kuidadu ita-boot nia kartaun eleitorál atu nune’e ohin tuku 07h00-15h00 hodi hakbesik-an ba sentru votasaun ida-idak atu bele ezerse ita-boot nia direitu, tanba iha ne’ebá ofisiál eleitorál prepradu atende ita-boot sira,” diretór stae ne’e hateten ba salaun stae, dili.
prezidente komisaun nasionál eleisaun (cne-sigla portugés), josé agostinho da costa belo, husu ba eleitór hotu-hotu atu hakbesik an ba sentru votasaun hodi ezerse direitu votu atu hili prezidente repúblika períodu 2022-2027.
“ba povu tomak katak ita-nia eleisaun prezidensiál 2022 ne’e povu sei hili timor-oan ida sai xefe estadu bae ma hotu. tanba ne’e hotu-hotu badinas hakbesik-an ba sentru votasaun atu ezerse ita-boot sira-nia direitu votu hahú tuku 07h00-15h00 lorokraik hodi ba líder ne’ebé ita-boot sira hakarak,” nia dehan.
maibé, nia dehan, labele hanoin dehan to’o de’it iha tuku 15h00 lorokraik maibé bainhira eleitór ida mak forma nanis ona iha liña nia laran mak liu ona tuku 15h00 mak nia sei iha direitu atu kontinua vota bainhira laiha ona eleitór mak forma iha nia kotuk.
“bainhira eleitór ida la mai forma iha liña nia laran depois liu tuku 15h00 lorokraik entaun nia labele ezerse sira-nia direitu votu iha biban ne’e,” nia hateten.
tanba ne’e, nia husu ba ema hotu-hotu atu husik hela servisu hotu hodi hakat ba sentru votasaun ne’ebé mak imi rejista bá, atu ezerse direitu votu tanba vota ne’e tinan lima dala ida entaun votasaun ne’e importante.
prezidente ne’e hateten, nia garante ba eleisaun prezidensiál 2022 ne’e tanba cne nia ekipa iha sentru votasaun permanente hodi halo monitorizasaun hela no akompaña tabulasaun mai to’o nasionál.
“ne’ebé ami sente eleisaun sei la’o di’ak tanba ita garante katak ho susesu no cne nia supervizaun ne’e ba ema tomak nian no ema-nia votu ho rezultadu nafatin asegura,” nia garante.
loron 19 marsu ne’e, nia hateten, hanesan timor-leste ne’ebé mak nasaun indenpendete presiza ema hotu nia kontribuisaun hodi hili lideransa ne’e ba ema hotu nian no labele halo diskriminasaun malu, tantu feto ka mane, hodi tau loloos ho rasionál no ho responsabilidade.
 federeasaun futeból timor-leste (fftl) no liga futeból timor-leste (lftl), kinta ne’e, realiza enkontru hodi deside abertura jogu primeiru no segunda divizaun époka 2022, iha loron 18 agostu tinan ne’e.
biban ne’e, sekretáriu jerál federasaun futeból timor-leste (fftl), gregorio correia, hateten, abertura jogu primeira divizaun no segunda divizaun tenke tuir kalendáriu federation international football association (fifa) no asian football confederation (afc) nian.
“hakarak ka lakoi 18 agostu ne’e liga la’o tanba iha juñu no jullu ne’e, eventu internasionál iha li’ur barak ne’ebé jogadór barak sei partisipa. ne’ebé difikulta klube sira  nia jogadór barak mak envolve, nune’e agostu mak hahú abertura tanba atividade internasionál laiha,” dehan gregorio ba primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, hateten governu fó atensaun boot no sei solusiona traballadór timor-oan na’in-hitu (7) ne’ebé daudaun ne’e terus no hela iha dubai, uni emiradu arabé (uea).
 pr horta husu governu repatria timor-oan na’in-hitu hosi dubai
“relasiona ho kondisaun ita-nia traballadór sira iha rai-li’ur no hirak ne’ebé konforme informasaun dehan lori ba iha ne’eba hosi forma dalan ilísita no sujeita ba iha tratamentu ne’ebé mak ladi’ak. ne’e asuntu hirak ne’ebé hetan atensaun boot hosi governu no órgaun kompetente. governu halo hela servisu hodi bele lori solusaun ba problema refere. ida-ne’e atu bele garante katak ita-nia sidadaun ninia vida protezida no sira labele sai vítima ba atividade ilísita internasionál ne’ebé mak bele lori sai ameasa ba sira-nia moris,” ministru fidelis hateten ba jornalista sira hafoin ramata enkontru ho prezidente repúblika, josé ramos horta, iha palásiu prezidensiál nicolau lobato, bairru pite, sesta ne’e.
tanba ne’e, nia dehan, governu liuhosi ministériu kompetente hanesan ministéiru negósiu estranjeiru no kooperasaun (mnek) haree hela kestaun refere.
hatán kona-ba lori fila traballadór hirak ne’e, fidelis hateten governu iha dever atu halo atuasaun ba nia sidadaun maibé nia parte labele pronunisa uluk tanba kestaun ne’e parte kompetente governu nian bele trata.
“governu iha dever atu halo atuasaun ba nia sidadaun maibé agora prematuru ba ita atu ko’alia no komenta ba asuntu ne’e. bainhira ita-nia ministéiru negósiu estranjeiru no kooperasaun (mnek) no órgaun kompetente sira hanesan ministériu públiku, ministériu justisa ligasaun ho servisu internasionál nian haree hotu asuntu ida-ne’e, ne’ebé ha’u sei proklama ba ita boot (jornalista) sira la nesesáriu. tanba preokupasaun dever governu nian mak atu tau matan ba ninia sidadaun iha fatin hotu liu-liu seguransa pesoal,” nia hateten.
nune’e, governante ne’e dehan, preokupasaun primeiru mak asegura integridade pesoál konforme sujeita ba tratamentu ladi’ak ba iha indísiu tráfiku ema-nian ida mak tenke sai medida atu hola. 
 timoroan na’in-hitu “terus” hela iha dubai
sekretária estadu igualdade inkluzaun (seii), maria dos rosário fátima correia, hateten seii sei buka dalan hodi asegura traballadór feto timoroan na’in-hitu ne’ebé ho intensaun atu ba servisu maibé agora “terus” hela iha dubai.

 mnek koopera ho interpol salva traballadora timoroan na’in-hitu “terus” iha dubai
“seii sei servisu hamutuk ho ministériu negósiu estranjeiru no kooperasaun (mnek) hodi buka dalan atu asegura sira,” maria dos rosário fátima correia hateten ba agência tatoli, hafoin reuniaun komité diretiva spot light tinan 2022 nian, iha novo turismo, dili, tersa ne’e.
governante ne’e hatutan, ida-ne’e mnek mak haree kestaun refere tanba mnek mak iha kompeténsia atu haree kazu ne’e hafoin informa mai governu, maibé ida-ne’e nafatin iha seii nia responsabilidade hamutuk ho parte relevante atu konfirma.
tanba, nia dehan, seii nia papel mak atu halo advokásia ba feto no labarik feto sira maibé kontinua servisu hamutuk ho ministériu relevante, nune’e buka hatene paradeiru kolega feto sira-ne’e to’o iha ne’ebé ona.
husu kona-ba seii nia esforsu atu lori fila traballadór feto na’in-hitu mai timor-leste, nia hatán, nia parte sei halo esforsu hodis ervisu hamutuk ho mnek tanba ema mak sai sentru ba dezenvolvimentu.
“depende mekanizmu ne’ebé ita halo maibé hanesan ha’u dehan ema mak sentru ba dezenvolvimentu entaun ita lakohi ita-nia ema iha kotuk, tanba ne’e seii sei halo esforsu nafatin,” nia esplika.
entretantu, embaixadora advokásia no kampaña impaktu negativu hosi kaben sedu no isin-rua sedu no mós hapara violénsia hasoru feto no labarik feto iha timor-leste, cidália lopes nobre guterres, hateten hamutuk hodi kombate violénsia hasoru feto no labarik feto iha timor-leste no labele husik ema ida iha kotuk.
“mai ita hateten lae ba kualker tipu violénsia bazea ba jéneru tanba nu’udar sidadaun ita hotu iha obrigasaun atu harii mundu seguru, atu nune’e ita hotu bele moris hakmatek no partisipa ativa iha prosesu dezenvolvimentu nasionál,” nia hateten.
 governu sei solusiona traballadór timoroan na’in-hitu “terus” hela iha dubai
pr horta husu governu repatria timor-oan na’in-hitu hosi dubai
 tuir dudus hosi diresaun nasionál saúde públika liuliu departamentu vijilansia epidemolojia iha ministériu saúde, hahú fulan-janeiru   to’o horiseik pasiente dengue sa’e ba 1.492, hosi númeru konsege hamate labarik na’in-25.
“situasaun kazu dengue iha timor-leste hosi janeiru mai to’o horiseik hamutuk kazu 1.492 no kumulativu óbitu na’in 25,” refere nota ne’eb’e agência tatoli asesu sesta ne’e.
maioria kazu ne’e deteta husi munisípiu dili ho totál 975, baucau 69, manatuto 104, covalima 51, ermera ho kazu 77, manufahi 64, viqueque 25, ainaro 18, liquiça 29, aileu 24 no bobonaro 26 lautem 24 no raeoa tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 925 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan janeiru tinan 2022, kazu dengue hosi postu administrativu dom alexo iha 515, cristo-rei 192, vera-cruz 126 no nain feto 118.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 238, klínika fatumeta 132, sentru saúde comoro 268, sentru saúde vera-cruz 50, sentru saúde formoza 155, sentru saúde becora 94 klinika madre eliza ida, sentru saúde atauro 11, sentru saúde metinaro 11, klínika bairru-pité 12 no klínika motael na’in-rua.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
aimoruk atraza, dengue hamate labarik na’in-21 no pasiente sa’e ba 1.316
kandidatu prezidente repúblika periodu 2022-2027 ho númeru sorteiu rua (2), francisco guterres lú olo, promete bainhira reeleitu sai prezidente repúblika sei ko’alia ho governu hodi harii ka kria sede no jináziu ba arte marsiál ho rituál sira-ne’ebé eziste iha timor-leste.

 xefe suku talitu husu pr foun koopera ho governu halo ukl ba povu
“kandidatu lú olo nia kompromisu tinan lima mai hakarak hatutan tan liu hosi proposta sekretáriu jerál partidu fretilin nian ne’ebé hato’o ona iha primeiru kampaña iha munisípiu ermera  katak arte marsiál sei reativa no fó sede ka jináziu ida-ida kada arte marsial nune’e sira labele  hodi halo gradusaun hakat ba rai seluk,” koordenadór kampaña kandidatu prezidente repúblika, josé  manuel  ‘nakfilak’, hateten bainhira akompaña kandidatu lú olo hodi hala’o kampaña ho tipu diálogu ho apoiante no simpatizante iha salaun gedung timor klaran aileu vila, tersa ne’e.
lú olo hanesan atuál prezidente repúblika durante mandatu sempre tau atensaun ba joven sira hanesan futuru nasaun hodi buka diálogu liuhosi atividade oioin no ikus liu reativa hikas arte masiál no rituál iha timor-leste.
apoiante partisipa iha kampaña kandidatu prezidente repúblika francisco guterres lú olo hala’o kampaña ho tipu diálogu ho apoiante no simpatizante iha salaun gedung timor klaran aileu vila, tersa (05/04) ne’e. anito soares.
kandidatu mós hato’o ona kompromisu polítiku ligadu ho funsionáriu públiku ne’ebé kada tinan iha fulan dezembru sempre hetan saláriu desimu terseiru maibé povu kiik la hetan, nune’e hanoin oinsá tempu ona bainhira reelitu mak sei ko’alia ho governu atu bele atribui mós família uma kain ida-idak atu bele simu mós osan montante $200 kada tinan iha fulan-dezembru.
“ita hotu hatene lú olo nia promote de’it maibé konsonansia programa tomak estadu no governu ne’ebé iha no saida mak nia hateten sei reliaza, nune’e iha eleisaun fó votu hodi sai tan prezidente repúblika mandatu daruak atu bele realiza kompromisu hirak ne’e,” nakfilak dehan.
nia hateten, lú olo hatudu ona kualidade iha nia mandatu hodi hadomi loos povu ida-ne’e no hakruuk de’it ba konstituisaun hodi hala’o knar la interfere órgaun seluk, maibé hatene halo interdepedensia atu bele fó solusaun ba problema sosiál, ekonómia, polítika no seluk tán ba povu.
lú olo nia diferensa atu loké nia an ba povu tomak hodi rona iha kada kinta-feira halo diálogu ka enkontru ho primeiru-ministru hodi atentu implementasaun programa governu ne’ebé iha ba moris di’ak povu nian.
“kandidatu iha pasadu naruk tinan 20 nia jornada hanesan mós partisipa iha elaborasaun konstituisaun rdtl no aprova, no nu’udar prezidente asembleia konstituiente nune’e merese kandidata an fila-fali hodi manán iha segunda volta hodi sai xefe estadu,” nia hateten.
lú olo mós marka diferensa ida-ne’e ho kandidatu seluk labele hetan hanesan nia iha mandatu tomak termina ho pasiénsia, haraik an hatudu oinsá sai prezidente di’ak garante estabilidade no pás hamutuk ho órgaun soberania seluk hodi realiza mehi asuawain sira-nian.
nune’e, nia kontinua kandidata an atu bele sai prezidente repúblika hamutuk ho governu tomak atu la’o nafatin ba oin hodi fó solusaun ba rai timor-leste nia problema, tanba mezmu restaura ona indepedensia dala 20-resin maibé povu barak sei moris ki’ak.
prezidente komisaun a ne’ebé trata asuntu justisa no konstituisional, joaquim dos santos, hateten komisaun a seidauk simu inisiativa projetu-lei antí tráfiku umanu hodi bele hahú halo diskusaun.

 mp alega prizaun preventiva ba arguidu na’in-rua ne’ebé envolve kazu tráfiku umanu  
“entermu lei ita seidauk iha projetu-lei antí tráfiku umanu maibé iha ona inisiativa balun prepara hela, soké seidauk hatama mai parlamentu nasionál. ne’ebé, ita hein iha semana ida ka rua mai, tan ne’e seidauk mai iha ami nia meza,” prezidente komisaun ne’e hateten ba agência tatoli, iha parlamentu nasionál, tersa ne’e.
nia hatutan, projetu-lei ne’e la’ós inisiativa hosi komisaun a, maibé inisiativa bele mai hosi deputadu sira no governu. maibé daudaun iha ona inisiativa balun, nune’e komisaun hein de’it bainhira meza parlamentu nasionál baixa ka submisaun ona mak sei fó prioridade atu diskute.
“lei ne’e importante no nesesáriu duni atu bele diskute inisiativa lei ne’e tanba problema barak tráfiku umanu daudaun akontese liga ho mosu ajénsia ilegál bele estraga ita-nia sosiedade,” nia hateten.
mezmu nune’e, deputadu ne’e seidauk bele ko’alia substánsia lei no matéria sira atu introdús hodi haforsa liután ba kombate tráfiku umanu, tanba sei hein inisiativa tama ona iha pn no meza baixa ona mak tuir mekanizmu sei hahú diskute kle’an.
antes ne’e iha 2009 parlamentu nasionál ratifika ona konvensaun nasaun unida konta krime organizadu transnasionál.
 pcic detein suspeitu nain-tolu ba kazu tráfiku umanu
ministériu saúde (ms) relata, ohin,  kazu detetadu pozitivu foun   laiha , rekuperadu ida no kazu ativu 24.
”kazu detetadu foun ohin laiha , rekuperadu  ida no  ativu 24 ,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu,kuarta  ne’e.
nune’e, hahú 21 marsu 2020 to’o 12 janeiru 2022  iha kumulativu kazu konfirmadu 19.860 no óbitu 122.
hosi horisehik mai ohin, laboratóriu nasionál saúde halo teste pcr 113, kompostu vijilánsia sentinela laiha, rastreiu ba kontaku laiha, rastreiu aleatóriu 81, viájen internasionál 50,  follow up iha kuarentena na’in-rua.
alende ne’e, totál teste pcr ne’ebé halo iha  11 janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 112, hanesan maubisse laiha,maliana 18, viqueque laiha , suai sia , baucau laiha  , ermera laiha, raeoa laiha,hngv 85, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 12 janeiru 2022 , tuir sistema informasaun saúde iha ministériu saúde, hanesan kumulativu 1ª doze iha dili (87,6%) no kumulativu 2ª doze iha dili (81,2%).
enkuantu, sidadaun iha territóriu nasionál ne’ebé simu ona vasina doze dahuluk 83,7% no simu ona doze daruak 69,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  12 janeiru 2022,izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha, no kaman laiha.
 prezidente repúblika, josé ramos horta, husu ba governu atu servisu maka’as kombate má nutrisaun  hodi hadi’a saúde ne’ebé di’ak ba ema hotu iha timor-leste.
xefe estadu hato’o asuntu ne’e bainhira hamutuk ho ministériu saúde no programa ai-han mundiál (wfp) distribui ai-han superseriál ba grupu vuneravél liuliu inan isin-rua no inan fó susu-sira ne’ebé sofre má nutrisaun, iha sentru saúde comoro, postu administrativu dom-aleixo, munisípiu dili.
“ita haree sub nutrisaun ba infantil sira nafatin probelma iha ita-nia rain. tanba ne’e husu ita hotu kontribui hodi kombate má nutrisuan iha futuru,” pr horta, hateten iha ambitu serimonia fahe superserial ba inan isin rua no inan fó susu iha sentru saúde komoro ohin.
governu tenke define didiak  prioridade naisonál liuliu kombate  má nutrisaun ba inan isin-rua no labarik kiik sira ne’ebé mak foin moris  tanba kestaun etika no moral ba futuru nasaun nian.
“husu ba inan sira tenke eduka labarik sira atu han ai-han ne’ebé saudavél, nune’e bele hadiak nutrisaun ne’ebé diak no husu ba inan sira evita fó susu been formula ba oan sira, hodi fó susu been inan hodi fó saude di’ak ba kosok-oan sira,” xefe estadu sujere.
ministra saúde, odete maria freitas belo. antónio daciparu
iha biban hanesan, minsitra saúde, odete maria freitas belo, afirma atu kombate má nutrisaun iha país ne’e ministériu saúde la servisu mesak, maibé hamutuk ho ajénsia sira, liuliu progama ai-han mundiál (wfp), unicef, organizasaun mundiál saúde (oms).
“ita hamutuk ho ajénsia sira hanesan fahe ai-han superseriál ka aihan ne’ebé mak riku ho vitámina ba inan isin rua ne’ebé mak sofre má nutrisaun hodi hadia sira nia saúde ba futuru,” governante ne’e akresenta.
nune’e, ms husu ba profisionál saúde sira uza estraratéjia hodibele redús má nutrisaun liuhosi programa servisu saúde  na familia.
embaixadór repúblika populár xina, xiao jianguo. francisco sony
entretantu, embaixadór repúblika populár xina iha timor leste, xiao jianguo, afirma distribui ai-han superseriál ba inan isin-rua no inan fó susu ne’ebé durante ne’e enfrenta má nutrisaun iha timor-leste.
“má-nutrisaun ba inan isin-rua no labarik sira sai problema ne’ebé mak agora akontese iha timor-leste. nune’e governu sira kompromete fó tulun ba governu timor-leste atu kombate má nutrisaun ba inan isin-rua no inan fó susu sira,” diplomata xina ne’e kompromete.
programa ai-han mundiál (wfp) fó doasaun fundu milliaun $1 hodi  sosa ai-han superseriál hodi distribui ba grupu vuneravél sira.
prezidente grupu parlamentár mulher timor-leste (gpmtl), lídia norberta, husu ministéiru saúde (ms) atu aumenta fasilidade sira iha ospitál hodi atende pasiente ligadu ho kazu moras dengue ne’ebé agora númeru aas.

  kazu dengue sa’e ba 835 no mate na’in-16
haree ba kazu númeru dengue ne’ebé makaas mak membru gpmtl iha segunda (24 janeiru 2022) hola inisiativa hala’o fiskalizasaun hodi observa direta kondisaun iha hospitál nasionál guido valedares (hngv), sentru saúde formosa no sala izolamentu vera cruz.
deputada lidia norberta hateten, dehan informasaun ne’ebé hatudu katak númeru moras dengue aumenta dezde iha natál to’o agora iha mós ema balun lakon vida no médiku sira konsidera hanesan surtu ida.
‘’horisehik (segunda, 24/01) ami ba vizita haree númeru aumenta maibé kondisaun infraestrutura ita-nian hngv la sufisiénte duni atu bele akomoda pasiente barak ne’ebé iha. ami nota iha ne’ebá kama ida bele akumula labarik na’in-rua ka tolu,” deputada lidia norberta, levanta iha plenária parlamentu nasionál hafoin hala’o fiskalizasaun hodi observa direta kondisaun iha hospitál nasionál guido valadares, sentru saúde formosa no sala izolamentu vera cruz, tersa ne’e.
maske nune’e, nia informa, iha hngv sala emerjénsia no pediátria ne’e nakonu ho pasiente to’o hngv buka fali espasu balun iha hngv rasik maibé kontinua fatin la to’o no sira klasifika pasiente ne’ebé presiza atendimentu ba pasiente moderadu ho kmaan uitoan transfere ba iha sentru saúde formosa no vera cruz.
“maibé ami horisehik ba iha sentru saúde formosa, iha kama ida-rua mamuk maibé espasu kondisaun ladun di’ak. ba fali sentru saúde vera cruz, ita haree katak ninia espasu, fasilidade no atendimentu di’ak,” nia hateten.
iha fatin tolu ne’e hanesan hngv, sentru saúde formosa no sentru saúde vera cruz hatudu nafatin rekursu médiku sira iha maibé la sufisiente atu atende situasaun sira hanesan ne’e.
kestaun ne’ebé membru gpmtl nota mak la’ós médiku sira laiha kapasidade maibé forsa mak la to’o atu atende situasaun ida-ne’ebé ita konsidera hanesan surtu.
tanba ne’e, husu governu presiza aumenta tan ventiladór iha sala pediátria iha hngv, monitór ba oksijéniu nian, apoiu rekursu umanu ba iha hngv no sentru saúde formosa ho vera cruz tanba médiku sira iha ne’ebá haree sira la halo rotasaun tenke sakrifika an loron-kalan halo servisu, nune’e presiza aloka rekursu umanu sufisiente ba ida-ne’e.
nune’e mós, makina reajente presiza bele aumenta tán, aumenta númeru kama, aumenta ai-moruk, hadi’a haris-fatin ka hadi’a instalasaun sira iha sentru saúde formosa no mákina ajuda ofisiál laboratóriu hodi bele fasilita sira-nia analiza ho lais.
“vizita fatin tolu ne’e se bele makina sira-ne’ebé importante governu presiza halo akizisiun hodi hola tau mós ospitál iha munisípiu sira, tanba agora dadaun hngv simu mós pasiente sira hosi munisípiu sira tanba de’it kondisaun iha munisípiu balun laiha,” nia dehan.
governu tenke haree didi’ak kondisaun alimentasaun ba pasiente sira tanba kantina ne’ebé kompañia sira halo no tein ba pasiente sira, dalaruma ho kondisaun ladún di’ak tanba pasiente moras hahán mai malirin ona.
“nune’e se bele haree kantina ba labarik sira hanesan kompañia dalaruma fó sasoro ba labarik sira to’o iha ne’ebá malirin tanba nia maneira konserva dalaruma ladi’ak. maibé se iha kantina hanesan daudaun iha sentru saúde vera cruz iha ona kuziña no kantina ida iha kotuk, no se bele aselera prosesu hodi kompañia bele fornese ho di’ak mós ba pasiente sira,” nia dehan.
aleinde ne’e, atu atende ba kazu moras dengue ne’e, minsitériu saúde (msi) prepara ona fatin tasi-tolu hanesan sala internamentu bakazu kmaan no kondisaun iha lahane bainhira iha pasiente bele aloka kedas.
deputada fretilin ne’e husu ms presiza haree mós aloka ona orsamentu ba tinan 2023 hodi haree ba iha espasu ne’ebé iha hngv no ms presiza transforma sentru saúde vera cruz transforma sai osptiál munisipál.
 pn sei halo debate urjénsia ho ms kona-ba kazu dengue
diretór aliansa nasionál kontrolu tabaku timor leste (anct-tl, sigla português), sancho fernandes, hateten relasiona ho folin tabaku ne’ebé sa’e iha merkadu ne’e di’ak, tanba bele hadook foinsa’e no labarik minoridae hosi fuma tabaku.

 pn aprova taxa seletivu tabaku hasa’e ba $50
“folin tabaku sa’e iha merkadu ne’e di’ak, nune’e bele prevene ita–nia labarik minoridade, liu-liu sira-ne’ebé idade sei kiik hosi tinan 17 mai kraik labele fuma lai tabaku, tanba iha impaktu boot ba sira–nia saúde tantu fiziku no mós saúde psikólojia. alende ne’e, bele ajuda ita–nia komunidade, liu-liu ema sira-ne’ebé fuma atu rai osan. ezemplu, se ema ne’e loron ida nia fuma masu ida to’o fulan ida, nia bele gasta to’o $60. maibé kuandu ho folin sa’e nia hahú hola menus no balun hahú deside para hosi fuma ne’e katak sira bele rai osan liután ba familia nia nesesidade bázika,” sancho fernandes hateten ba agência tatoli, liuhosi telefónika, kuarta ne’e.
durante ne’e, timor–leste ema fuma tabaku barak, la’ós ema adultu sira de’it maibé foinsa’e sira mós tanba konsikuénsia hosi sigaru nia folin baratu, aleinde folin baratu ema mós bele hola kada sigaru lolon ida-ne’e mak halo foinsa’e sira iha centavu $10 mós sira bele fuma ona sigaru.
 hasa’e taxa tabaku ba tl saudavel  
“ha’u hanoin, ba oin governu implementa di’ak lei tabaku, liu-liu iha artigu 15 kona–ba labele faan rahun, kada sigaru faan masu de’it atu nune’e labarik sira laiha kbiit atu bele sosa sigaru,” nia dehan.
tanba ne’e, nia enkoraja fumante sira atu ba vizita klínika atu bele halo tratamentu bele hapara fuma sigaru, nune’e bele livre dependensia ba droga tabaku tanba importante ba ema hotu katak saúde ne’e importante.
“fuma tabaku ne’e perigu boot tebe-tebes, hanesan fuma iha tempu naruk bele hetan moras atakasaun fuan, estroke, tensaun aas no moras pulmaun kronika. tanba ne’e. ita para uza tabaku ne’e desizaun saudavel, ida-ne’e bele hamenus risku atu ita hetan moras,” nia dehan.
 hasa’e taxa tabaku ba tl saudavel
ministériu saúde relata, ohin,  kazu detetadu pozitivu foun  rua, rekuperadu  laiha no kazu ativu 14.
”kazu detetadu foun ohin, na’in-rua, rekuperadu  laiha no  ativu na’in-14,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu tersa ne’e.
nune’e, hahú 21 marsu 2020 to’o 18 janeiru 2022  iha kumulativu kazu konfirmadu 19.865 no óbitu 122.
hosi horisehik mai ohin, laboratóriu nasionál saúde halo teste pcr 49, kompostu vijilánsia sentinela rua, rastreiu ba kontaku laiha, rastreiu aleatóriu 15, viájen internasionál 29,  follow up iha kuarentena tolu.
alende ne’e, totál teste pcr ne’ebé halo iha  17  janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 75, hanesan maubisse laiha, maliana 12, viqueque laiha, suai 11 , baucau laiha, ermera laiha, raeoa laiha, hngv 52, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 18 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili  atinje 87,7% no kumulativu 2ª doze iha dili 81,7%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,8% no simu ona doze daruak 69,9%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  18 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha no kamaan laiha.
 covid-19: kazu rekuperadu na&#8217;in-14 no ativu 12
portavóz governu no ministru prezidénsia konsellu ministru, fidelis manuel leite magalhães, hateten, daudaun ne’e governu halo hela esforsu hodi redús númeru moras dengue.
“governu iha responsabilidade tenke sulusiona situasaun ne’e, tanba sente triste no preokupa ho kondisaun, entaun governu halo hela esforsu lubun boot ida no ministériu saúde (ms) maka lidera esforsu hotu atu kombate dengue,” ministru fidelis manuel dehan iha palásiu governu, kuarta ne’e.
 kazu dengue sa’e ba 835 no mate na’in-16
diresaun nasionál saúde publika liuhosi departamentu vijilánsia epidemolojia ms rejista iha meadu janeiru ne’e kazu dengue hamutuk 901 no hosi númeru ne’e na’in-17 mak mate.
nune’e, tuir governante ne’e, ms kontinua halo esforsu no nota katak hosi númeru sira ne’e labarik maka sai vítima.
“entaun presiza intensifika liután esforsu hosi parte saúde no ita hotu halo esforsu boot liu hodi garante limpeza, tanba buat ne’ebé sai ameasa boot liu mai ita atu hetan moras dengue maka susuk. tanba ne’e presiza limpeza fatin sira ne’ebé susuk fasil moris no esforsu kontrola,” nia akresenta.
ms informa ba ministru sira hotu kona-ba servisu ne’ebé halo no kontinua hodi kombate surtu, ne’ebé ba kestaun ne’e, ms koordena ho ministériu administrasaun estatál (mae) no ministériu seluk atu kontinua esforsu maka’as.
maioria kazu dengue deteta hosi munisípiu dili ho totál 604, baucau iha kazu 44, manatuto 57, covalima 31, ermera 71, manufahi 44, viqueque neen, ainaro neen, liquiçá sia, aileu ualu no bobonaro 21.
enkuantu, númeru óbitu na’in-17 ne’e maioria labarik, kompostu hosi dili sia, ermera haat, ainaro ida, bobonaro ida no covalima rua , nune’e totál case fatality rate nível nasionál 1,9%.
to’o kuarta ne’e, postu administrativu dom alexo iha kazu 300, cristo-rei 118, vera-crúz 85, no  na’in feto 92.
aleinde ne’e, fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue 162, klínika fatumeta 88, sentru saúde comoro 136, sentru saúde vera-crúz 47, sentru saúde formosa 99, sentru saúde becora 59, sentru saúde ataúro haat, sentru saúde metinaro lima, klínika bairro-pité rua no klínika motael na’in-ida.
prezidente komisaun nasionál eleisaun (cne-sigla portugés), josé agostinho da costa belo, informa cne sei submete lista subvensaun kandidatu prezidente repúblika (pr) períodu 2022-2027 hamutuk na’in-16 ba ministériu finansa (mf) hodi prosesa no halo pagamentu.

 kandidatu pr na&#8217;in-16 sei simu subvensaun $4 kada votu
“ha’u hanoin subvensaun ba eis kandidatu prezidente repúblika 2022-2027 ita prosesa hela no tuir lei bainhira lei dehan hotu-hotu iha direitu. ita la’o tuir ida-ne’e no la haree ba nia boot ka kiik. tanba, sira-ne’ebé la manán hotu-hotu hetan subvensaun, ne’ebé hateten katak kada votu hetan $4 ne’e, ita agora prosesa daudaun. ita prepara ona atu haruka ba ministériu finansa oinsá atu halo pagamentu,” prezidente cne ne’e hateten ba jornalista sira, hafoin hala’o enkontru ho xefe estadu iha palásiu prezidensiál nicolau lobato, bairru pite, dili, segunda ne’e.
nia hatutan, orsamentu ne’e depende ba nia votu maibé kandidatu hotu-hotu sei hetan dolar haat (4) kada votu.
“orsamentu depende votu ne’ebé sira hetan tanba ne’e tékniku liu ita sei haree atu sira ne’ebé manán votu barak liu, sira iha direitu boot liu, no sira ne’ebé manán uitoan sei hetan uiouan. ne’ebé, ha’u hanoin ne’e normál tanba lei dehan $4 kada votu,” nia hateten.
entretarnu prezidente repúblika, josé ramos horta hetan votu 387,145 sei hetan subvensaun hamutuk $1,548,58; prezidente repúblika sesante, francisco guterres “lú olo” ho votu 242,440 sei hetan subvensaun $969,760; atuál ministra solidariedade sosiál no inkluzaun (mssi) armanda berta dos santos ho votu 42,315 sei hetan totál subvensaun $169,260; mariano assanami sabino lopes ho votu 33,550 ho totál subvensaun $134,200; eis tenente jenerál, f-fdtl, tito da costa cristovão ‘lere anan timur’ ho votu 31,640 ho nia totál subvensaun $126,560.
kandidatu prezidente repúblika, anacleto bento perreira ho votu 9,702 sei hetan subvensaun ho nia totál $38,808; kandidatu pr martinho da silva gusmão ho votu 6,373 ho totál subvensaun $25,492; hermes da rosa correia barros ho votu 5,256 ho totál subvensaun hamutuk $21,024.
kandidatu pr isabel da costa ferreira ho votu 3,019 ne’e sei simu subvensaun ho totál $12,076; maria helena de jesus lopes pires ho votu 2,950 ho totál subvensaun $11,800; felizberto araújo duarte ho votu 1,989 ho totál $7,956.
kandidatu constancio da conceição pinto ho votu 1,831 ne’ebé sei simu subvensaun ho totál $7,324; rogério tiago f. lobato ho votu 1,583 sei simu subvensaun ho totál $6,332; antero benedito da silva ho votu 1,120 ho totál subvensaun $4,480; virgílio da silva guterres ho votu 1,088 ho totál subvensaun $4,352 no maria angela freitas da silva ho votu 533 ho totál subvensaun hamutuk $2,132.
tuir dekretu-lei númeru 6/2018, 14 marsu, kona-ba fixa valór subvensaun hosi estadu ba kandidatu prezidénsia repúblika ba kampaña eleitorál, iha artigu 2 kona-ba ‘valór subvensaun’, iha pontu 1 hateten kada kandidatu prezensiál iha direitu atu simu subvensaun estadu, ba kampaña eleitorál ho valór $4 ba kada votu ne’ebé hetan.
iha pontu 2 haktuir, kálkulu valór totál subvensaun ne’ebé estadu fó ba kada kandidatu prezensiál, bazea ba númeru totál votu ne’ebé hetan, sei realiza ho baze ba akordaun judisiál válida ba votasaun dahuluk no proklama rezultadu eleitorál iha termu nú. 1 artigu 48 lei nú. 7/2006, 28 dezembru, bazea ba redasaun lei nú. 4/2017, 23 fevereiru.
iha artigu 3 iha dekretu-lei hanesan, kona-ba ‘pagamentu subvensaun’, valór subvensaun ne’ebé previstu iha artigu anteriór, sei selu ba kada kandidatu prezensiál to’o loron 30 hafoin publikasaun jornál repúblika, bazea ba akordaun judisiál hosi artigu anteriór.
 cne : “se segunda volta kandidatu nafatin hetan subvensaun”
médiku jerál iha fatin izolamentu covid-19 tasi-tolu, marcelino abel soares, informa pasiente covid-19 ne’ebé baixa hela iha fatin izolamentu tasi-tolu ne’e la konsege ezerze ninia direitu votu iha eleisaun prezidensiál 2022 ne’ebé realiza iha sábadu (19/03) ohin.

“totál pasiente covid-19 iha fatin izolamentu tasi-tolu daudaun ne’e hamutuk na’in-ida (1) ne’ebé mak ohin la ezerse nia direitu votu iha eleisaun prezidensiál 2022 ne’e,” marcelino abel soares hateten ba agénsia tatoli, iha fatin izolamentu covid-19 tasi-tolu, díli, sábadu ne’e.
maske nune’e, médiku jerál ne’e la lakon esperansa katak kandidatu prezidente repúblika períodu 2022-2027 ne’ebé povu fó fiar eleitu sai prezidente repúblika tenke sai prezidente ba ema hotu.
“ha’u nu’udar sidadaun ida, ha’u-nia esperansa ba iha prezidente foun ne’ebé eleitu tuir mai tenke sai prezidente ba povu tomak, nune’e bele hakuak povu timor-leste tomak, liu-liu kria estabilidade, hametin nafatin demokrásia nu’udar nasaun demokrátiku ida hadomi nia povu no kria nafatin kondisaun ne’ebé favorável no tau matan ba ami joven sira,” nia hateten.
hanesan sidadaun hanesan timor-oan ida, nia konsege ezerse ninia direitu votu hodi tuir votasaun iha manatutu no hafoin ne’e mak nia hala’o fali nia knar hanesan médiku ida fatin izolamentu tasi-tolu, dili.
“tanbá ne’e, pesoálmente ohin ha’u vota tuir ha’u-nia distritu orijin mak distritu manatutu,” nia dehan.
nia sente orgullu tuir eleisaun ne’e tanba timor-leste bele selebra fila-fali festa demokrásia ida ne’e, nune’e povu timor-leste tomak bele hili fila-fali prezidente repúblika foun ida atu servi povu no rai timor-leste.
entretantu, totál médiku ne’ebé servisu iha fatin izolamentu covid-19 hamutuk na’in-11 ne’ebé kompostu hosi médiku jerál, enfermeiru no parteira.
deputadu bankada kmanek haburas unidade nasionál timor-oan (khunto), antónio verdial de sousa, husu ba ministériu agrikultura no peska (map) atu harii laboratóriu nasionál hodi halo teste ba ai-han importadu.
“ita-nia rai seidauk iha laboratóriu hodi halo teste ba ai-han ne’ebé ita importa. asuntu ne’e perigu tebes tamba sei fó implikasaun ba populasaun nia saúde. orsamentu jerál estadu (oje) tinan 2022 aloka ba ministériu agrikultura no peska (map) $21.400.322, tanba ne’e presiza harii laboratóriu nasionál hodi halo teste ba amostra produtu ai-han no bebida hotu ne’ebé tama hosi rai-li’ur,” deputadu bankada governu ne’e hateten liuhosi ninia intervensaun iha sala plenária parlamentu nasionál, tersa ne’e.
 tinan ne’e, iqtl-unido inisia planu estabelese laboratóriu nasionál kualidade produtu
nia dehan, durante ne’e komunidade konsumu ai-han importasaun barak, prodús hosi fábrika ne’ebé kontamina ho kímiku no konserva iha frigurífiku, ne’ebé ai-han hirak ne’e sei fó implikasaun ba  ema-nia saúde.
“goverrnu tenki ho seriedade tau-matan ba problema hirak hanesan ne’e, tanba ita hotu akompaña hela durante ne’e timor-oan barak mak mate ho tinan produtivu tebes,” nia argumenta.
aleinde ne’e, deputadu ne’e sujere ba governu halo akordu ho entidade ne’ebé importa produtu ai-han, nune’e molok importa tenke iha lista ai-han inklui nia amosta.
“ami haree timor-oan barak mak daudaun ne’e hetan moras oin-oin hanesan kolestrol, tensaun, kankru, no moras króniku seluk. buat hirak ne’e mai hosi hahán importasaun,” nia tenik.
nia haktuir, iha tinan 2012, governu no parseiru kolabora hodi hamosu konsellu nasionál seguransa ai-han no nutrisaun timor-leste (konsantil), ne’ebé asuntu barak mak tau hamutuk hodi hatúr iha planu.
“governu la halo tuir planu ne’ebé hakerek ona iha dokumentu nia laran, signifika laiha sustentabilidade serbisu. iha ne’e hatudu mai ita katak bainhira troka governu, sasán hotu troka tuir ida-idak nia hakarak. ikus liu maka laiha meta permanentee ne’ebé governu bele alkansa, nune’e bele rai hela produtividade ne’ebé bele sai referénsia ba governasaun tuir mai,” deputadu subliña.
 diretór servisu autónomu medikamentu no ekipamnetu saúde (sames), santana martins, informa, laiha estoke aimoruk kímiku fomigasaun no abate, nune’e halo deliberasaun ba empreza atu trasporta lalais aimoruk regra susuk hodi halo prevensaun ba moras dengue iha timor-leste.
“aimoruk abate no malation inklui dengue teste kits oras ne’e ita esforsu tuir deliberasaun no tempu tanba kompañia promete ba ita atu to’o ita-nia rain iha loron 28 to’o 31 janeiru ne’e,” diretór sames hatete ba agência tatoli, iha nia knaar fatin-kampu alór, kinta ne’e.
 gpmtl husu ministériu saúde aumenta fasilidade atende dengue
diretór ezekutivu servisu autonomu medikamentu no ekipamentu saúde (sames), santana martins. francisco sony
nune’e, diretór ne’e dehan transportasaun ekipamentu no medikamentu ne’e liuhosi tasi, nune’e iha espera  atu laiha fallansu ruma, hodi too lalais iha dili, hodi fó solusaun ba atendimentu pasiente sira no halo prevensaun ba dengue.
ministériu saúde liuhosi sames halo kontratatu ho kompañia australianu atu sosa aimoruk fomigasaun no abate ho orsamentu $51.000.  
hosi kontratu ne’e, empreza sosa ona produtu ka aimoruk abate ho kuatidade saku hamutuk 75, ne’ebé kada saku iha kilograma 25, aimoruk fomigasaun ho forma líkidu litru 1.400, ne’ebé kada bidón iha litru 200.
dengue hamate labarik na’in-18 
tuir dadus hosi diresaun nasionál saúde públika lihosi departamentu vizilánsia epidemolojia iha ministériu saúde, kuarta ne’e, rejista  pasiente dengue iha meadu fulan ne’e hamutuk 972, hosi númeru ne’e labarik na’in-18 mak mate.
ekipa cvtl halo fomigasaun ba atuasaun kazu dengue iha bairo becusi sentral, loron kinta (20/01). francisco sony
“situasaun kazu dengue iha timor-leste, ohin loron 26 janeiru 2022, kazu dengue hamutuk 972 no kumulativu óbitu na’in-18,” refere nota.
maioria kazu ne’e deteta hosi munisípiu dili ho totál 648, baucau 47, manatuto 67, covalima 31, ermera 71, manufahi 46, viqueque neen, ainaro ualu, liquiça 13, aileu ualu no bobonaro 23.
nune’e, kazu óbito iha fulan-janeiru 2022 iha munisípiu dili na’in-11, ermera na’in-haat, na’in ida hosi ainaro, na’in ida hosi bobonaro no na’in rua hosi covalima, nune’e totál case fatality rate nivel nasional ho 1,9%.
to’o ohin loron semana dahaat ne’e, relata dom alexo  iha kazu 321, cristo-rei 128, vera-cruz 91 no nain-feto iha kazu 98.
entertantu, fasilidade saúde iha munisípiu dili hanesan hospitál nasionál guido valadares rejista ona kazu dengue hamutuk 177, klínika fatumeta 88, sentru saúde comoro 151, sentru saúde vera-cruz 47, sentru saúde formoza 109, sentru saúde becora 63, sentru saúde atauro haat,sentru saúde metinaro lima,  klínika bairru-pite rua no klínika motael na’in-ida.
ms apela ba populasaun 
ministériu saude apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu hosi profisionál saúde sira.
traballadór sira kontinua raut lixu ne’ebé komunidade sira soe iha estrada ibun área comoro, tersa 18/12022.antonio dasiparu
apela mos ba populasaun iha dili laran no mós iha munisipiu sira seluk atu no husu mós ba autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau be semana ida dala ida.
hamoos sasan ka limpeza hanesan roda aat, bazu aifunan atu susuk labele tau tolun, haloot ropa ho diak iha uma-laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza muskiteru karik toba iha tempu loron no so’e lixu iha nia fatin.
prevene dengue, oms apoia ekipamentu no aimoruk rega susuk ba ms
ekipa komisaun antí-korrupsaun (cac, sigla portugés) sei halo kontrolu másimu ba patrimóniu estadu durante kampaña eleisaun prezidensiál, ne’ebé tuir planu sei hahú iha loron 02 marsu 2022, durante semana rua.
komisáriu cac, sérgio hornai, afirma, patrimóniu estadu proibidu uza ba atividade partikulár, nune’e mós ba funsionáriu públiku sira, proibidu partisipa iha loron komísiu polítiku sira durante oras serbisu.
“laiha razaun abuza ka uza sasán estadu ba iha interese privadu ka partikulár, tanba lei bandu labele uza sasán estadu ba interese partidária,” komisáriu cac hateten iha salaun komisaun nasionál eleisaun (cne, sigla portugés), segunda ne’e.
 cac no pntl prende veíkulu estadu lima iha loron feriadu
komisaun nasionál eleisaun (cne, sigla portugés), orgaun polísia hanesan polísia nasionál investigasaun kriminál no polísia kliminál espesializada sira sei ezerse funsaun halo kontrolu ba sira ne’ebé kontra lei durante kampaña la’o.
“polísia kriminál iha kompeténsia haree ba krime hanesan pekulatu uzu, tanba ne’e labele uza patrimóniu sira ne’ebé iha ba interese privada ka partidária pesoál,” nia fó hanoin
nune’e, durante kampaña, orgaun polísia kriminál estadu sei halo servisu másimu atubele haree no halo akompañamentu katak prosesu eleisaun ne’e bele la’o ho regra.
“karik balun kontra regra, sei fó sansaun administrativa no kriminál, maibé depende ba grau, bazeia ba investigasaun ba infratór ka ema ne’ebé sai hanesan responsável nia envolvimentu ba kazu ruma to’o iha ne’ebé,” komisáriu esplika.
tanba liuhosi prosesu investigasaun mak bele hatene loloos bainhira suspeitu deskonfia partisipa iha aktu krime.
prezidente repúblika, francisco guterres lú olo, liuhosi dekretu prezidente repúblika númeru 20/2022, fó pose ba membru viii governu konstituisionál  na’in-rua.

membru governu na’in-rua ne’ebé hetan nomeasaun hosi prezidente repúblika bazea ba proposta hosi xefe governu mak hanesan sekretáriu estadu ba terras no propriedade, eldino rodrigues dos santos ho sekretária estadu ba igualdade no inkluzaun, maria do rosario fátima correia.
“prezidente repúblika, franciso guterres lú olo, sei fó pose ba membru governu na’in-rua iha kinta-feira, 31 marsu 2022, tuku 9.30, iha palásiu prezidensiál nicolau lobato,” refere komunikadu imprensa ne’ebé agência tatoli asesu. kuarta ne’e.
prezidente repúblika uza nia kompeténsia konstitusionál tuir artigu 106 númeru 2 halo nomeasaun ba membru governu bazea ba proposta hosi primeiru ministru.
liuhusi dekretu prezidente repúblika númeru 19/2022, bazea ba proposta primeiru-ministru nian, prezidente repúblika ezonera sekretáriu estadu ba terras no propriedade, mario ximenes no sekretária estadu ba igualdade no inkluzaun, maria josé da fonseca monteiro de jesus.
diretór foo hau kiun (fhk) group, pascoal suri mali, konsidera implementasaun polítika zero plástiku hosi governu di’ak tanba bainhira loja boot sira hahú uza saku biodegradável hodi fa’an fali ba komunidade ne’ebé sosa sasán ho objetivu eduka uza saku ho kuidadu.
“sé ita fó gratuita ba komunidade, sira fila soe fali no fó risku ba ambiente, maibé bainhira sira mai sosa sasán tenke sosa ho saku biodegradável hodi tau sasán, maka sira hanoin ona tenke lori sakola rasik lae sosa, entaun sira uza ho kuidadu no la soe,” dirijente empreza hateten ba agência tatoli, iha ninia knaar fatin, sesta ne’e.
 embalajen tipu styrofoam hahú lakon iha timor-leste
nune’e, pascoal suri, dehan implementasaun polítika ne’e di’ak tebes tanba ajuda kuidadu ambiente ba tinan naruk.
“desde polítika zero plástiku ne’e hahú, ami hola parte ba implementasaun ho hanoin hakarak halo susesu programa ne’e, ne’ebé ba ami-nia grupu laiha problema ho programa governu ne’e tanba di’ak ba ambiente,” nia akresenta.
fhk group hanesan na’in ba loja lita store, leader, no lisun, desde inísiu dekretu-lei númeru 37/2020 loron 23 setembru kona-ba alienasaun, importasaun no produsaun saku, embalajen no objetivu seluk ba plástiku, tama ein vigór, hahú utiliza saku biodegradável.
“saku biodegradável ne’ebé importa, ita koko atu prodús balun iha rai-laran, maibé ita tenke haree matéria no mákina ne’ebé iha, inklui marketing ba sasán sira ne’e mak seidauk  di’ak, entaun ita kontinua importa hosi nasaun xina ho medida kiik, natoon no boot,” nia dehan.
enkuantu, dezafiu ne’ebé durante fhk hasoru hafoin halakon saku plástiku mak komunidade seidauk kompreende didi’ak objetivu hosi polítika zero plástiku.
molok fhk komunika ho parseiru iha rai-li’ur hodi prodús saku biogradável no importa, sei konsulta uluk ho parte sekretaria estadu ambiente (sea) kona-ba matéria ne’ebé utiliza ba produsaun no bainhira hetan aprovasaun mak prodús no importa.
biban ne’e, dirijente empreza husu ba governu hodi sosializa polítika zero plástiku ba komunidade.
“husu ba governu hanesan na’in ba programa ne’e, tenke fó sai uluk objetivu saida mak ita hakarak atu halo hodi halakon plástiku ne’e, nune’e komunidade ne’ebé la hantene bele hatene. nune’e ba maluk sira hotu tenke kontribui ba implementasaun programa ne’e tanba saida mak governu halo ne’e di’ak ba ita hotu,” nia tenik.
prezidente komisaun nasionál eleisaun (cne-sigla portugés), josé agostinho da costa belo, rekomenda ba xefe estadu ho governu atu introdús mós sistema braille iha eleisaun parlamentar 2023, nune’e ema ho defisiénsia bele ezerse mesak nia direitu votu iha tempu eleisaun.

 ahdmtl espera eleisaun tuir mai bele hetan direitu votu absoluta
“ami mós foka liu ba oinsá xefe estadu hamutuk ho governu haree ba ita-nia eme ho defisiénsia matan no defisiénsia sira seluk oinsá atu ita introdús ona sistema braille ne’e, atu ajuda sira ba vota mesak,” prezidente cne hateten ba ba jornalista sira, hafoin halo enkontru ho xefe estadu, josé ramos horta, iha palásiu prezidensiál nicolau lobato, bairru pite, dili, segunda ne’e.
nia sujere atu prepara kondisaun ba ema ho defisiénsia matan sira tanba durante ne’e ema mak ajuda hodi ezerse sira-nia direitu votu iha eleisaun parlamentar 2023.
“entaun ema ho defisiénsia matan sira-ne’e bele mós vota ho konsiénsia bele mós sira ne’ebé akompañamentu ne’e mak bele dudu sira vota ba sentru votasaun sira-ne’ebé hakarak, entaun ita hakarak rezolve buat sira-ne’e ho rasionál entaun ita presiza mós tenke prepara kondisaun,” nia hateten.
husu kona-ba iha sentru votasaun barak mak la sensível ba ema ho defisiénsia sira hodi vota, prezidente cn, hatán, ida-ne’e mak sai rekomendasaun ida hodi hato’o ba xefe estadu daudaun ne’e hodi bele propoin ba ezekutivu sira.
“ida-ne’e hanesan rekomendasaun ne’ebé ami hato’o mós ba xefe estadu atu bele servisu hamutuk ho ministériu sira liu-liu governu, nune’e sentru votasaun ne’ebé ita aban bainrua ita estebelese karik ita sensível mós kona-ba ita-nia ema ho defisiénsia sira-ne’e. ita labele konsidera sira tanba hanesan ema ho defisiensia de’it maibé direitu sira-ne’ebé konsagra ona ne’ebé ita presiza haree,” nia esplika.
nune’e, cne husu xefe estadu bainhira enkontru ho xefe governu ho membru governu sira tenke tau matan ba prosesu sira-ne’e atu bele iha sensível ba ema ho defisiénsia sira.
antes ne’e, asosiasaun halibur defisiensia matan timor-leste (ahdmtl) fó formasaun kona-ba letra braille ba ema ho defisiensia (ehd) matan hamutuk 35 iha rejiaun administrativa espesiál oé-cusse ambeno raeoa) hodi prepara ba eleisaun parlamentár 2023.
“objetivu fó formasaun letra braille ba ema ho defisiensia 35 iha raeoa tanba primeiru mak atu hasa’e sira – nia koñesiementu hodi asesu ba edukasaun no segundu mak atu ita prepara ita nia maluk defisiénsia matan atu asesu ba eleisaun parlamentar 2023 nian,” diretór interinu ahdmtl, gabriel de sousa, hateten.
tanba, tuir nia, liuhosi letra braille mak bele fó votu direta ba ema-ne’ebé mak sira hakarak, tanba durante ne’e ema ho defisiénsia matan hetan tulun hosi ema seluk mak bele ezerse sira-nia direitu votu, nune’e ahdmtl iha nia inisitaiva atu fó formasaun ba ema ho defisiénsia matan.
koordenadór protesaun sivíl munisípiu covalima, dinis ferreira, hateten hahú fulan-janeiru to’o fulan-juñu tinan ne’e, protesaun sivíl covalima rejistu vítima dezestra naturál hamutuk 50.

“ita hotu hatene katak agora mundu hasoru hela situasaun kalamidade inklui timor-leste, espesífiku iha covalima iha postu administrativu hitu (7), ne’ebe lokaliza iha fronteira iha fulan janeiru to’o juñu rejistu vítima dezastre naturál uma kain 50,” dinis ferreira aprezenta dadus bainhira servisu munisipál protesaun sivíl jestaun risku dezastre naturál covalima, realiza enkontru avaliasaun servisu, iha salaun sentru solidariedade sosiál, suai loro, sesta ne’e.
durante ne’e, protesaun sivil rejistu tipu dezastre naturál iha munisípiu covalima mak hanesan rai halai rua (2), inundasaun 9, anin boot sobu estraga 33, ahi han uma rua (2).
tanba ne’e, nia dehan, dirasaun nacional jestaun risku dezastre naturál hala’o knar ho objetivu atu salva vida umana no ema-nia riku soin bazea ba lei númeru 12/2020 de 2 dezembru komunidade ne’ebe hela iha fatin risku hanesan mota ninin tasi ibun, rain lolon no hela besik ai-hun boot.
ekipa servisu munisipál protesaun sivil jestaun risku dezastre naturál covalima liña ministériu sira hamutuk ong lokál hanesan cvtl, centru comunidade (ccc), mercy corps no world vision ne’ebe destaka ba iha munisípiu covalima kontribui másímu ba servisu levantamentu dadus no distribui sasán emerjénsia ba komunidade sira-ne’ebé sai vítima ba dezastre naturál.
tuir dadus hosi protesaun sivíl hatudu katak númeru vítima dezastre naturál aas iha postu administrativu zumalai hamutuk 13, suai vila hamutuk 11, fohorem hamutuk 11, maucatar hamutuk hitu (7), fatululik haat (4), tilomar tolu (3), fatumea ida (1).
relasiona ho implementasaun polítika zero plástiku iha timor-leste, sekretaria estadu ambiente (sea) ne’ebé nu’udar autór ba implementasaun polítika ne’e kontinua insentiva ba inisiativa entidade ne’ebé halo resiklajen ba materiál plástiku.
“dahuluk ita hakarak nafatin fó insentiva ba inisiativa empreza sira ne’ebé halo resiklajen ba plástiku, tanba ita-nia empreza balun hetan tulun hosi mercycorps daudaun halo hela tratamentu ba plástiku sai buat ne’ebé ita bele uza,” sekretáriu estadu ambiente, demétrio do amaral de carvalho, hateten, ba agência tatoli, iha ninia knaar fatin, bebora, sesta ne’e.
aleinde ne’e, sea mós hakarak ajuda brigada ambientál sira ne’ebé serbisu halo transformasaun embelajen plástiku ba jardín ka fatin balun.
 brigada ambientál halibur lixu transforma sai jardín verde
“seluk ita hahú serbisu hamutuk ho autoridade munisípiu sira, hahú hosi dili atu reforsa distribuisaun insentivu inisiál ba komersiante kiik iha merkadu tradisionál, hodi hahú toman uza saku biodegradável ne’ebé ita distribui daudaun liuhosi programa cesta bázika, nune’e ita espera bele atinje alvu iha tinan ne’e,” nia akresenta.
nune’e, bainhira elimina hotu objetu plástiku iha merkadu no identifika matéria ne’ebé uza sai embelajen ai-han no produtu iha loja no merkadu, maka sei la bandu plástiku sira asosiadu direita ho produtu sira ne’ebé hosi indústria hanesan deterjente no seluk tan.
“maibé ita haree produtu balun ne’ebé ninia konsumu ne’e lori impaktu ba ambiente, ita bandu. ha’u hakarak temi hanesan produtu ho marka ale-ale, ne’ebé ho folin baratu maibé nia la saudável ba labarik sira-nia saúde no kontribui ba lixu plástiku ne’ebé maka’as tebes,” nia dehan.
daudaun parte sea prepara hodi halo diskusaun ba produtu asosiadu ho plástiku, ne’ebé tama lista negra hanesan ale-ale.
“seluk mak ita hakarak ai-funan plástiku ne’ebé tama iha sirkulár, atu labele autoriza importasaun. ezemplu ema ne’ebé halo importasaun tenke selu 30% ba taxa importasaun,” nia tenik.
tanba atu halakon plástiku uzu úniku, iha tinan 2020 governu kontrata empreza sia hodi prodús no disitribui saku biodegradável liuhosi programa cesta bázika.
“ita hatene katak inisiativa ne’e di’ak tebes tanba setór privadu no empreza sira hanesan w-four no kmanek supermarket sira mós prodús rasik sira-nia embalajen orgánika. ho ida-ne’e ita espera supermerkadu sira, liuliu maluk xineza sira ne’ebé tama ikus mai halo negósiu bele hahú uza ona saku biodegradável,” sekretáriu estadu realsa.
inspesaun regulár
nune’e, atu hatene loja na’in sira iha dili implemeta duni polítika zero plástiku, ba oin parte sea sei halo inspesaun regulár ba loja ka supermarket sira iha dili laran atu haree disiplina implementasaun ba polítika zero plástiku, tanba intervensaun ne’ebé sea halo ne’e hanesan inisiativa atu reforsa kampaña zero plástiku.
“maibé negósiu tenke la’o hanesan negósiu labele depende ba insentiva hosi governu,” nia afirma.
esforsu seluk ne’ebé governu atu halo hamenus produsaun no importasaun objetu plástiku iha rai-laran mak halo edukasaun ba komunidór sira atu hatene bainhira sosa sasán lori bote ka saku biodegradável tanba ne’e ajuda tebes kombate plástiku uzu úniku sira.
“dalan di’ak liu ha’u hakarak konvida konsumidór sira hotu atu muda ita-nia atitude uza fali saida mak ita iha, nune’e fó valór ba inan-feto sira ne’ebé homan bote,” governante ne’e apela.
kombate plástiku uzu úniku la’ós kompeténsia sea, maibé entidade hotu tenke iha reponsabilidade atu kuida ba rai no planeta ba futuru jerasaun tuir mai.
sea husu komunidade kombate plástiku uzu úniku
biban ne’e, sekretáriu estadu demétrio do amaral de carvalho, hateten, durante implementasaun polítika zero plástiku, difikuldade ne’ebé hasoru mak atu konvense ema katak utliza saku uzu úniku bele estraga ambiente.
“dezafiu boot liu mak bainhira ita hosoru ema-nia atitude ne’ebé la fó valór ba ambiente. nune’e husu ita hotu presiza muda atitude atu uza saku, bote no saku biodegradável, tanba ida-ne’e ita-nia responsabilidade ba natureza no jerasaun foun sira,” nia dehan.
sekretáriu estadu apela ba produtór no loja na’in sira atu hahú transforma ba negósiu ne’ebé verde liu.
“ba empreza sira, liuliu hirak ne’ebé halo produsaun ba bee-kopu, iha faze tranzitória ne’e ita fó ona atensaun ba empreza sira durante tinan-rua atu halo prosesu transformasaun, matéria ba embalajen bee-hemu, ne’ebé to’o tinan 2023, espera balun hahú transforma ba buat ne’ebé bele utiliza kleur,” nia akresenta.
 ministériu saúde (ms) liuhosi departamentu saúde ambientál hamutuk ho kruz vermella timor-leste (cvtl,sigla portugés)  koopera ho autoridade lokál hala’o atividade limpeza no sensibiliza informasaun prevensaun dengue ba komunidade iha munisípiu dili.
“ita hala’o asaun limpeza no fó sensibiliza informasaun ba komunidade sira tanba kada loron kazu dengue sempre rejistu iha sentru saúde sira. nune’e liuhosi limpeza sira ne’e fó hanoin ba komunidade atu hamoos uma-hun, uma-ninin sira atu labele hamosu dengue iha família,’’ xefe departamentu saúde ambientál, ministériu saúde, agostinho de oliveira, hateten ba jornalista sira iha kampu-baru, comoro, sesta ne’e.
númeru kazu dengue sa’e makas iha área postu administrative dom aleixo, nune’e hahú hala’o limpeza atu tempu besik halao atividade fomigasaun.
iha biban hanesan, xefe suku comoro, eurico de jesus costa, informa, koopera ho ekipa ministériu saúde hala’o limpeza iha suku hitu iha área dom aleixo   tanba kazu dengue sa’e iha área ne’e.
“xefe suku no xefe aldeia koopera hodi fó avizu ba komunidade sira atu limpeza iha kada bairru sira tanba kazu dengue sa’e maka’as iha aldeia beto-tasi, beto anin-fuik, aldeia 12 outubru, inklui 4 de setembru,’’ autoridade lokál ne’e akresenta.
dadus dengue iha timor-leste
imajen/espesial
durante tempu udan iha timor-leste tama iha risku atu hetan moras hosi orijen-vetor (hosi susuk aedes aegypti no aedes albopictus) ne’ebé kauza ba moras dengue.
iha fulan dezembru 2021 mai to’o janeiru 2022 ministériu saúde prekupa tebes ho surtu dengue ne’ebé akontese iha rai laran.
dadus epidemiolójia halo bazeia ba diagnosa iha 2021 to’o janeiru 2022, katak timor-leste iha risku boot ba surtu dengue ne’ebé sei fó impaktu ba komunidade iha territóriu tomak liuliu iha kapitál dili.
tuir dadus apuramentu hosi ministériu saúde, iha loron 5 janeiru, hatudu munisípiu ne’ebé nia númeru dengue aas liu mak dili ho kazu hamutuk 123, tuir mai manatuto kazu-neen, covalima na’in-lima, liquiça ida no bobonaro ida. entre númeru ne’e barak liu mak labarik ho idade tinan lima mai kraik.
enkuantu, vítima mortál ho kauza dengue iha territóriu nasionál hamutuk na’in-11, iha tinan 2021, no na’in-ida iha janeiru 2022.
nune’e, ho espasu iha hospitál nasionál guido valadares (hngv) ne’ebé limitadu atu akomoda pasiente ho família sira, nune’e pasiente 37 tenke transfere bá iha vera cruz, dili.
sosa ona aimoruk fomigasaun no abate
entretantu, servisu autónomu medikamentu no saúde (sames) kontrata ona kompañia south austral. pty ltd,halo ona akizasaun ba produtu fomigasaun no abate atu rega susuk iha área risku sira.
ministériu saúde liuhosi sames kontrata kompañia australianu atu sosa aimoruk fomigasaun no abate ho orsamentu $51.000, ne’ebé sei to’o iha timor-leste iha fulan-fevereiru.
hosi kontratu ne’ebé iha empreza sosa ona produtu ka aimoruk abate ho kuatidade saku hamutuk 75, ne’ebé kada saku iha kilograma 25 no aimoruk fomigasaun ho forma líkidu litru 1.400, ne’ebé kada bidón iha litru 200.
alerta ba populasaun
ministériu saúde alerta ba sidadaun sira bainhira hetan sintoma ruma kona-ba moras dengue presiza hakbesik-an kedas ba fasilidade saúde, ne’ebé besik liu hodi hetan atendimentu hosi pesoál saúde.
imajen/ espesial
husu mós ba família no uma-kain iha territóriu nasionál halo medida prevensaun sira hanesan dahuluk hosi moras dengue da’et husi susuk aedes infetadu ne’ebé tata ema durante loron tomak liuliu iha tempu dader tuku 06:00 to’o tuku 08:00 no parte lokraik tuku 16:00 too tuku 19:00.
atu buka susuk tolun nia fatin mak iha be laran inklui fatin no sasan sira ne’ebé bele   halo bee nalihun hanesan tanke bee, roda aat, masa at, botir, vazu aifunan, no kopu at sira.
atu prevene susuk tolun, liuhosi hakoi sasan sira hanesan roda-aat, masa no kopu at, botir ne’ebé halo bee nalihun.
bainhira, atu prevene fatin sira ne’ebé mak susuk tolun iha laran liuhusi asaun sira hanesan taka tanke bee, balde no jerigen sira ne’e tenke fase no kose halo moos pelumenus semana ida  dala ida.
nune’e, ministériu saúde enkoraja :“proteje ita-nia an husi moras dengue mak toba uza muskitériu bainhira toba no maski iha tempu loron bele hatais ropa ne’ebé bele taka  isin lolon tomak  nune’e mós uza repelente susuk nian.”
  2021, ssmd rejista pasiente dengue 672 no óbitu na’in-ualu
 governu liuhosi ministériu saúde kontinua kontrata profisionál saúde hamutuk 1.081 hodi hala’o atendementu ba prevensaun, vasinasaun no tratamentu médiku ba pasiente covid-19.
diretór nasionál rekursu umanu iha ministériu saúde, agusto joaquim pinto, hateten porfisionál saúde 1.081 ne’e kompostu hosi médiku, parteira, enfermeiru no tékniku aliadu-sira.
“ita halo kontratu ba profisionál saúde 1.081 atu apoia serbisu másimu atu halo intevensaun covid-19 iha territóriu tomak,” diretór nasioná ne’e, hateten ba governu indonézia liuhosi diresaun jerál imigrasaun hosi minitériu justisa no direitu umanu indonézia, publika ona regra hodi loke visa on arrival (voa) ba turista hosi nasaun hamutuk 23, ne’ebé la inklui timor-leste maski hanesan nasaun viziñu.
regra ne’e hahú vigora iha segunda (07/03) no aplika ba turista estranjeiru ne’ebé sei visita bali, indonézia.
nasaun 23 ne’ebé ninia sidadaun bele tama bali uza voa mak hanesan austrália, estadu unida amérika (eua) olanda, brunei darussalam, filipina, inglaterra, itália, japaun, alemaña, cambodia, no canadá, koreia súl, laos, malázia, myanmar, fransa, qatar, nova zelándia, singapura, tailándia, turquia, emiradu árabe unidu no vietname.
dezisaun ne’e hanesan rezultadu reuniaun koordenasaun ne’ebé realiza hosi imigrasaun sentrál indonézia, ne’ebé inisia hosi governadór bali, wayan koster, no partisipa hosi ministériu sira ne’ebé iha relasaun ho investimentu, turizmu, relasaun externu, justisa no direitu umanu.
tuir adidu imigrasaun embaixada repúblika indonésia (kbri, sigla indonézia) iha timor-leste, eben rifqy taufan, desizaun ne’e provizóriu.
“implementasaun polítika aplika kuarentena no servisu voa ba vizitante sira ka pelaku perjalanan luar negeri (ppln) hanesan dezisaun provizóriu de’it no bele iha mudansan hafoin avaliasaun adisionál. agora implementa ona no vizita agora ba de’it turista, sei la fasilita sira ne’ebé ba serbisu no negósiu, inklui atividade sira seluk. tanba sá timor-leste la tama? tanba ne’e hanesan percobaan de’it hafoin sei iha avaliasaun. ita espera ba oin la’ós de’it vizita turizmu maibé bele ba seluk mós hanesan negósiu,” adidu imigrasaun kbri esplika ba agência tatoli, iha edifísiu farol, segunda ne’e.
 mnek husu embaixadór iha indonézia rekolla dadus estudante timor-oan vistu expira
maski nune’e, eben rifqy taufan, hateten, kbri sei esforsu hodi propoin ba governu indonézia nune’e timor-leste bele tama mós iha lista ne’ebé bele simu voa.
tuir dadus husi badan pusat statistik (bps) indonézia, totál vizitante turista iha indonézia barak mak hosi timor-leste iha tinan 2019 ho totál 1.178.381, enkuantu tinan 2020 ho vizitante 994.590.
nune’e mós, dadus hosi ministériu turizmu no ekonomia indonézia, turista ne’ebé vizita indonézia iha fulan-dezembru barak liu hosi timor-leste hamutuk 84.975 no tuir fali mak malázia, papua nova guiné, china no rússia.
daudaun ne’e, prosesu tama no sai bele liuhosi fronteira batugade, maibé tenki tuir protokolu saúde no kumpre kuarentena durante loron-tolu, fronteira indonézia loke loron-loron, no parte timor-leste nian iha loron segunda no kuarta.
iha sorin seluk, emprezáriu timor-oan, pedro miguel carrascalão, husu ba governu timor-leste atubele aprosima governu indonézia,  nune’e pasaporte timor-leste bele hetan voa iha bali.
“ami bele mós halo pedidu ba governu timor-leste hodi bele halo mós flight loron-loron ka semana ida dala-ida no aumenta tuir nesesidade. tanba bali hahú loke no la presiza kuarentena ona, maibé visa on arrival ba sidadaun timor-leste no portugal mak seidauk bele no vasina tenki kompletu inklui booster. no mós regra seluk hanesan pagamentu ba hela fatin tenki lunas molok to’o iha bali no asuransi ne’ebé kobre covid-19,” haktuir pedro carrascalão liuhosi ninia pájina.
komandante jerál polísia nasionál timor-leste (pntl), komisáriu faustino da costa, husu joven timor-oan atu kria páz no estabilidade iha ámbitu eleisaun prezidensiál 2022, ne’ebé hahú hosi prosesu kampaña to’o eleisaun ba prezidente repúblika períodu 2022-2027 ne’ebé sei realiza iha 19 marsu.

“besik kampaña ba eleisaun tau ita boot sira-nia an hodi kria pás no estabilidade, la’ós sai joven ne’ebé ema ruma atu aproveita ita boot sira ida-ne’e importante,” komisáriu faustino hato’o apela ne’e ba jornalista sira hafoin ramata sorumutu ho prezidente repúblika, francisco guterres lú olo, iha palásiu prezidensiál nicolau lobato, bairru pite, kinta ne’e.
iha semana hirak liu-bá mosu konfrontasaun iha maslidun, tasi-tolu entre grupu arte marsiál kera sakti ho arte rituál 77 no polísia halo kedas atuasaun hodi identifika suspeitu sira, hafoin ne’e mós lidér hosi organizasaun rua ne’e hala’o kedas deklarasaun asinatura konjuntu hodi alerta kontrola membru sira bevita konflitu kontribui pás no estabilidade.
aliénde akontese mós kazu omesídiu hosi ema deskuiñesidu hamate ka sona mate antónio de jesus, iha área elemloi, aldeia delta 3, suku comoro, postu administrativu don aleixo, munisípiu dili, iha 07 fevereiru 2022, tuku 03h00 madrugada, to’o ahora prosesu identifikasaun autór ba kazu omesídiu ne’e seida’uk divulga sai tanba iha prosesu nia laran hela.
parte seluk, faustino da costa, fó hanoin katak joven mak sai hanesan futuru ba nasaun, nune’e husu iha tempu ohin loron oinsá buka aproveita tempu hodi prepara an sai futuru ema ne’ebé mak di’ak.
“oinsa joven atu sai erói aban bainrua ba dezenvolvimentu nasionál mak prepara ita boot sira-nia an bele halo atividade ne’ebé kontribui no la’ós atividade sira-ne’ebé tenke hetan hosi ema seluk maibé hahú hosi família no bairru, aldeia ho suku,” nia dehan.
vise prezidente komisaun nasionál eleisaun (cne-sigla portugés), domingos barreto, hateten cne deside kampaña eleitorál ba eleisaun presidensiál segunda volta sei ramata iha 13 abríl 2022.

 don virgílio: “kampaña tenke nafatin konserva sakralidade semana santa”
“ami deside kampaña eleitorál ba segunda volta sei ramata iha 13 abríl, tanba bazea ba rezultadu enkontru ho kandidatu pr na’in-rua no karta hosi arsebispu arkidioseze dioseze dili ne’ebé husu atu kampaña to’o de’it iha loron refere ne’e, la viola regra ruma,” domingos barreto hateten ba agência tatoli, via telefónika, segunda ne’e.
vise prezidente cne ne’e apela ba komunidade hotu-hotu liu-liu kandidatu pr na’in rua katak liga ho semana santa atu labele insulta malu no hasai liafuan kro’at ba malu, maibé halo kampaña presiza mós tenke halo reflesaun hanesan ema sarani iha semana santa paskua nian.
antes ne’e primeiru- ministru (pm), taur matan ruak, simu ona karta hosi igreja katólika atu husu governu muda oráriu kampaña segunda volta ba eleisaun prezidensiál 2022 hosi kandidatu prezidente repúblika (pr) na’in-rua, josé ramos horta no francisco guterres lú olo, tanba iha loron 14 abríl ne’e tamana ona semana santa paskua nian.
“kandidatura sira nu’udar katólika mak tenke respeita de’it regra, tanba kuandu muda ne’e labele. konserteza loron 14 to’o 15 ema hotu la halo kampaña, ha’u rasik ba kampaña ne’e mós sei la halo, ha’u sei deskansa,” taur hateten.
nune’e mós kandidatu prezidente repúblika na’in-rua ne’ebé sei kompete iha eleisaun segunda volta ne’e mós deside atu presiza respeita atividade igreja nian liu-liu iha semana santa ne’e hodi la realiza sira-nia kampaña eleitorál.
antes ne’e, tuir kalendáriu ne’ebé fó sai hosi komisaun nasionál eeleisaun (cne, sigla portugés) kampaña ba segunda volta sei hahú iha 02 abríl no sei konklui iha 16 abríl 2022.
 cne indika rttl, e.p halo transmisaun direta debate públiku ba kandidatu pr
teste laboratóriu amostra ai-han merenda eskolár iha ensinu báziku filiál (ebf) mamulak, postu viqueque vila, munisípiu viqueque, sai ona no la indika asuntu grave ida iha ai-han.
antes ne’e, iha loron 25 maiu 2022 bainhira estudante ebf mamulak konsumu ai-han merenda eskolár, la kleur estudante na’in-30 sente moras no iha tuku 15:45 loron ne’e kedan parte eskola akompaña ho família lori estudante sira baixa iha ospitál internamentu.
“ohin loron ita-nia estudante na’in-30 ne’ebé sai vítima ne’e, agora sira rekuperadu hotu ona. hosi akontesimentu ne’e ha’u sente hahán sira-ne’e expira, maibé lori ba teste iha laboratóriu dehan laiha asuntu grave ruma iha hahán. se hahán sira-ne’e kompañia maka prepara karik ita bele fó xamada atensaun ba sira, maibé merenda eskolár ne’e eskola sira maka jere rasik,” administradór munisípiu viqueque, januário soares ‘bolly’, informa ba agência tatoli, iha ninia knaar fatin, segunda ne’e.
 eskola ebf mamulak viqueque provizóriu suspende atividade merenda eskolár
laboratóriu nasionál rasik manda rezultadu teste amostra ba entidade relevante iha viqueque.
“rezultadu teste sampel iha laboratóriu nasionál sai ona no parte saúde munisípiu viqueque entrega ona ba ha’u. iha rezultadu teste sampel ne’e hatudu katak la indika hahán sira ne’ebé estudante sira konsumu, halo labarik sira kabun moras no tama ospitál internamentu viqueque,” nia akresenta.
tuir administradór, iha akontesimentu ne’e parte saúde sira rekolla kedas hahán sira ne’ebé estudante sira konsumu hanesan koto, modo mostarda no etu, rekolla bee, masin, modo inklui ema-nia muta sira, nune’e durante 24 oras lori amostra sira halo teste laboratóriu iha dili.
autoridade munisipál ne’e konsidera, implementasaun programa merenda eskolár presiza envolve parte saúde, liuliu parte nutrisaun hodi bele kontrolu hahán, molok estudante sira han.
ajénsia dezenvolvimentu nasionál (adn) ko’a ona orsamentu ba programa projetu komunitária ne’ebé halo reabilitasaun ba eskola ensinu báziku sentrál (ebc, sigla portugés) 30 agostu, comoro, hamutuk 8% hosi totál alokasaun $31.000.
diretór eskola ebc 30 agostu, filomeno salsinha, hateten, daudaun ne’e governu hasoru difikuladade ho orsamentu, tanba ne’e maka prosesu reabilitasaun ne’e paradu. prosesu reabilitasaun ba segunda faze paradu kedan hosi eleisaun prezidensiál primeira ronda to’o agora. maibé parte eskola kontinua ezije ba ministériu edukasaun juventude no desportu (mejd) maka foin lalais ne’e orsamentu reabilitasaun segunda faze ba eskola ne’e konsege iha alokasaun.
“ha’u sisi sira maka’as maka horiseik ita-nia osan reabilitasaun ba segunda faze ne’e sira konsege transfere ona, maibé la hatene eskola seluk iha dili laran ne’e simu hotu ona ka seidauk, ha’u la hatene,” diretór informa ba agência tatoli, iha comoro, kinta ne’e.
 eskola 197 asina ona kontratu projetu komunitáriu hadi’a eskola
prosesu reabilitasaun eskola ne’e rasik hosi faze primeiru konsege atinje ona 30%, maibé atu kontinua tan ba faze daruak ne’e maka paradu kuaze fulan-tolu kedan.
“tuir planu governu nian, prosesu reabilitasaun ne’e tenke finaliza iha fulan-neen maibé agora la tuir ona oráriu tamba atu tama ona jullu,” nia akresenta.
iha fatin ketak, koodenadora eskola ensinu báziku filiál (ebf) duque de caxias bemori, eliza martins relata katak sira-nia prosesu reabilitasaun paradu totál no to’o agora foin maka atinje 15% de’it.
“iha edifísiu ida no sala aula tolu foin maka tau besi seidauk taka kalen maibé paradu to’o agora tanba osan laiha. ami seidauk hetan informasaun bainhira maka bele kontinua fali prosesu reabilitasaun ne’e, tanba hosi sentrál mak hatene ne’ebé ami iha filiál ne’e hein de’it,” nia tenik.
 xefe gabinete kontrolu kualidade no komunikasaun sosiál, hospitál nasionál guido valadares (hngv), sara maria xavier, informa, durante natál 2021 no tinan foun 2022, rejista ema na’in rua-mate tanba kauza moras dengue.
“iha selebrasaun loron boot, ami rejista labarik feto ida ho tinan 10, hosi ailok-laran-dili mate ho dengue tanba mai iha ne’e ho kondisaun grave, ne’ebé to’o iha emerjénsia hngv mate ona. no inan feto ida mate tanba moras dengue hemorragica ne’e, iha loron 01 janeiru 2022, ho idade 75 hosi munisípiu ermera tanba grave hotu,’’ xefe gabiente ne’e, hateten, ba jornalista sira iha hngv-bidau, segunda ne’e.
kona-ba totál moras dengue, seidauk bele fó sai tanba sei halo akumulasaun hafoin públika iha semana oin.
nune’e, nia hakarak fó hanoin ba komunidade sira atu kontinua halo prevensaun ba moras dengue, diareia no ispa liuhosi hamoos uma laran liuliu lixu.
“ita-nia uma hun mak bee nalihun karik hamoos tanba ida ne’e kria susuk hanesan kalen at sira hakoi, vazu ai-funan sira tenke hamoos, atu nune’e labele kria susuk barak no susuk labele moris ba,” xefe gabinete ne’e fó hanoin.
nia mós husu ba inan-aman tenke kontrola oan-sira bainhira atu han ka hemu presiza fase liman, atu prepara ai-han ruma mós tenke fase liman no presiza mós prepara ai-han ho di’ak,  seguru no saudavél.
“ha’u husu ba inan-aman sira bainhira labarik hatudu ona sinál sintoma ruma labele kleur iha uma, maibé tenke ba lalais fasilidade saúde ne’ebé mak besik hodi  hetan atendimentu husi  médiku sira,” nia husu.
hngv rejista pasiente 188
nia hatutan, durante loron boot natál no tinan foun, departamentu emerjénsia rejista kazu hamutuk 118, hosi númeru ne’e óbitu na’in-tolu.
“iha loron 1 janeiru 2022   totál pasiente triajen iha sala emerjénsia hamutuk 118, kompostu hosi kazu ema taa malu no moras sira seluk, nune’e mós asidente trafégu na’i- ulau no pasiente ne’ebé mak mate na’in tolu, hanesan ida mate ho moras tumor iha kakutak, ida seluk mate ho pneumonia no ida seluk mate ho dengue,’’ xefe gabiente ne’e akresenta.
nune’e, iha loron 31 dezembru 2021, rejista iha triajen emerjénsia hamutuk 168, kompostu ema ne’ebé hetan pankada na’in-lima, asidente tráfegu na’in-12, hosi númeru ne’e laiha óbitu.
alende ne’e, iha sala maternidade liuliu bebé moris iha loron 24 dezembru 2021 hamutuk na’in-11, kompostu na’in-haat mak partu normál no na’in-hitu partu ho operasaun. no iha loron 25 dezembru, bebé ne’ebé moris hamutuk na’in-14   hanesan partu normál hamutuk 11 no partu ho operasaun na’in-tolu. 
enkuantu iha loron 31 dezembru bebé ne’ebé moris hamutuk 13 hosi ne’e partu normál 10 no partu ho operasaun na’in-tolu no iha loron 01 janeiru 2022 bebé moris na’in-12 hosi ne’e partu normál na’in-ulau no partu operasaun na’in-haat.
“durante loron boot selebra natál no tinan foun laiha inan ho bebé mak mate iha hngv, maibe sira-nia kondisaun di’ak hotu no sira alta ba uma,’’ xefe gabinete ne’e informa.
 durante selebrasaun natál, hngv rejista pasiente 155 no óbitu nain-rua
rezultadu provizóriu apuramentu ba eleisaun prezidensial períodu 2022-2027 husi munisípiu 12 inklui raeoa (região administrativa especial oe-cusse ambeno) no diaspora ne’ebé fó sai hosi sekretariadu tékniku administrasaun eleitoral (stae) to’o tuku 21:00 otl hatudu kandidatu, josé ramos horta ho númeru sorteiu 14 kontinua lidera.

bazeia ba dadus ne’ebé tatoli asesu to’o tuku 21:00 otl hatudu kandidatu prezidenti na’in 16 ne’ebé kompete iha eleisaun prezidensial 2022, rezultadu provizóriu sei lidera husi kandidatu, josé ramos horta, tuir kedan ho francisco guterres lú olo no armanda berta dos santos.
dadus provizóriu ne’e relata katak, kandidatu josé ramos horta  ho votu 45.86% (206,182), francisco guterres ‘lú olo’  ho  votu 22.35% (100,497),  armanda berta dos santos  ho votu 9.41% (42,315), mariano assanami sabino lopes ho votu 7.46% (33,550), tito da costa cristovão ‘lere anan timur’ ho votu 7,04%  (31,640).
tuir kedan, kandidatu anacleto bento perreira ho votu 2.16% (9,702), martinho g. da silva gusmão  ho votu 1.42%  (6,373), hermes da rossa correia barros ho votu  1.19%  (5,256),  isabel da costa ferreira ho votu  0.67%  (3,019), maria helena de jesus lopes pires ho votu  0.66% (2,950),  felizberto araújo duarte  ho votu 0.44% (1,989).
kandidatu constancio da conceição pinto ho votu 0.41% (1,831), rogério tiago f. lobato  ho votu 0.35% (1,583), antero benedito da silva ho votu  0.25% (1,120), virgílio da silva guterres ho votu 0.24% (1,088), maria angela freitas da silva ho votu 0.12% (533).
dadus ne’ebé relata bazeia ba operasaun akta ne’ebé dizita ona hamutuk 925 husi total akta 1,200. klasifikasaun votu tuir dadus ne’ebé stae relata iha votu validu 97.37% ho eleitór 449,628, votu branku 0.58% ho eleitór 2,674, votu nulu 1.98% ho eleitór 9,141, votu reklamadu 0.06% ho eleitór 292, votu rezeitadu 0.01% ho eleitór 44, votu abandonadu 0.01% ho eleitór 39.
total eleitór ne’ebé rezistadu iha stae hamutuk 859,613 ho partisipasaun 53.72% ou eleitór 461,818 ne’ebé mai hosi mane 51.78% (eleitór 239,128) no feto 48.22% (eleitór 222,690). enkuantu eleitór ne’ebé la tuir vota iha 46.28% (eleitór 397,795).
dau-daun ne’e prosesu apuramentu ba rezultadu votasaun eleisaun prezidensial 2022 kontinua la’o iha munisípiu 12 inklui  raeoa, enkuantu ba diaspora nia remata ona.
prezidente comissão nacional de eleições (cne), josé agostinho da costa belo, hateten to’o agora cne seidauk simu notifikasaun legalidade hosi tribunal rekursu (tr) ba organizasaun “os verdes” sai partidu tanba seidauk rejistu ofisiál hanesan partidu foun.

“os verdes ne’e seidauk rejistu ofisiál hanesan partidu foun, tanba foin lalais ita akompaña iha televizaun katak rejistu ona iha natariadu no notifika ona iha tribunál rekursu maibé to’o agora ami seidauk simu ida-ne’e,” prezidente cne ne’e hateten ba agência tatoli, iha nia knar fatin colmera, dili, kuarta ne’e.
nia hateten, tribunál rekursu (tr) notifika ona “os verdes” maibé to’o agora estrutura, bandeira, emblema, fatin ka eskritóriu “os verdes” nian seidauk entrega ba comissão nacional de eleições (cne).
“ne’ebé, ami seidauk rekoñese os verdes hanesan partidu hodi konvida sira atu tuir reuniaun ruma no os verdes rasik seidauk aprezenta buat ida ba ami, entaun ami seidauk hatene sira-nia atividade,” josé esplika.
karik “os verdes” rejista no iha ona legalidade hanesan partidu ida iha timor-leste, josé hatán, sira iha direitu halo atividade hanesan halo preparsaun ba eleisaun no oinsá hala’o funsaun partidu ninian mak oinsá atrai sidadaun atu bele hamutuk ho sira.
entretantu iha lei partidu polítíka ne’e ne’e iha artigu balun ne’ebé fó biban ba partidu polítika balun lori joven sira ba servisu iha rai-li’ur, prezidente cne ne’e hateten, se ida-ne’e akontese entaun asaun ne’e la tuir ona definiasuan klaru hosi partidu nian tanba partidu modernu ne’e tenke faan nia progama no kapasidade hodi ukun ho vizaun ne’ebé mak iha.
“to’o agora, ita seidauk iha informasaun kona-ba kesatun partidu polítika balun rekruta joven ba servisu iha rai-li’ur. problema iha ka lae ne’e, ita seidauk hatene. maibé iha balun ne’ebé mak dala ruma kobra illegál ba ita-nia alin sira mak hodi ba servisu iha rai-li’ur, ida-ne’e labele tanba ita-nia alin sira susar ona mak atu buka servisu maibé ita halo susar liután,” nia dehan.
tanba ne’e, nia husu ba governu no liu-liu diplomata sira iha rai-li’ur tenke haree, estadu iha hanoin atu halo ligasaun ho kompañia sira iha rai-liur nune’e bele fasilita joven sira ba servisu iha rai-li’ur.
“nusa mak tenke partidu mak sai ajénsia ho kompañia iha rai-li’ur mak halo rekrutamentu, ida-ne’e responsabilidade estadu nian ne’ebé tenke haree,” nia dehan.
partidu polítiku labele halo rekrutamentu ba ema tanba partidu polítiku iha ne’ebá nia funsaun halo kooperativa no fó formasaun ba ema no loke mós kursu ruma bele fasilita sira, ida-ne’e partidu polítiku nia atividade.
“maibé labele simu ema depois no aproveita ema, ida-ne’e estadu no seguransa tenke haree ba kestaun ne’e,” nia hateten.
medida saida mak cne sei halo, nia hateten, cne nia parte seidauk simu keixa hosi ema balun entaun labele foti medida. se ema ruma hato’o mai katak iha rekrutamentu mak sente afetadu ka vítima tenke hola pozisaun parte ligadu sira, nune’e salva eleitór sira.
“tanba atu integra iha partidu ruma tenke ho vontade no hanoin rasik, ita lakohi mosu fraude. bainhira ita sosa ema nia votu ka ema nia fuan ne’e mós krime eleitorál,” nia dehan.
daudaun ne’e, nia informa, iha partidu politiku hamutuk 17 mak rejista ona no aprezenta dokumentu ba comissão nacional de eleições (cne) mak hanesan:  

parrtidu união democratico timorense (udt)
parrtidu frente revolucionària do timor-leste independente (fretilin)
partidu demokráticu (pd)
partidu movimentu liberta povu maubere (mlpm)
partidu esperança da patria (pep)
partidu republicano (pr)
partidu demokrata cristão (pdc)
partidu sosial demokrata (psd)
partidu sosialista timor (pst)
partidu liberta povu aileba (plpa)
partidu associação popular monarkia timorense (apmt)
partidu unidade nacional democrática da resistência timorense (undertim)
partidu kmanek haburas unidade nacional timor oan (kuntho)
partidu congresso nacional de reconstrução de timor-leste (cnrt)
partidu da libertação popular (plp)
parditu unidade dezenvolvimentu democratiku (pudd)
partidu frente-mudança (pm)
partidu dezenvolvimento nacional (pdn)

tribunál rekursu molok atu rejistu definitivu ba kandidatu partidu ida hodi sai partidu polítiku tenke liuhosi rejistu provizóriu, hafoin públika ona iha rádiu, depois tr deside atu rejistu definitivu hanesan partidu politiku ida.
tuir lejizlasaun, hafoin ministériu justisa halo autentikasaun no aprova pedidu kandidatu partidu polítiku ida-nian, iha prazu loron rua nia-laran mak haruka dokumentu hotu hosi kandidatu partidu polítiku ida-nian ba iha tribunál rekursu atu hetan legalidade.
bainhira sai partidu polítiku ida tenke liuhosi faze verifikasaun dokumentu inskrisaun kumpre ona lei partidu polítiku iha artigu 13, lei númeru 3/2004, 14 abríl, no alterasaun dahuluk ne’ebé introdús iha lei númeru 2/2016, 3 fevereiru, no artigu sira iha lei ne’e haktuir;

os partidos políticos são organizações de cidadãos de carácter permanente, com o objetivo de participar democraticamente na vida do país e de concorrer para a formação e expressão da vontade política do povo, em conformidade com as leis e com os respetivos estatutos e programas, intervindo nomeadamente no processo eleitoral mediante a apresentação ou o patrocínio de candidaturas.
os partidos políticos têm personalidade jurídica e capacidade judiciária e são exclusivamente constituídos por cidadãos nacionais.
não são considerados partidos políticos, para os efeitos da presente lei, as organizações sediadas ou registadas fora do território nacional, bem como aquelas em que a maior parte dos seus membros ou da sua direção tenha residência fora da república democrática de timor – leste.
perde o estatuto de partido político a organização que não participar com programa próprio em nenhuma eleição a nível local ou nacional por um período de tempo superior a cinco anos. 
verificada a circunstância prevista no número anterior, a comissão nacional de eleições comunica o facto ao supremo tribunal de justiça para efeitos da declaração da referida perda.

 ministériu saúde  relata, ohin,  kazu detetadu foun  rua, rekuperadu  laiha no kazu ativu 15.
”kazu detetadu foun ohin ida, rekuperadu laiha no  ativu 15,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu kuarta ne’e.
nune’e, hahú 21 marsu 2020 to’o 18 janeiru 2022  iha kumulativu kazu konfirmadu 19.866 no óbitu 122.
hosi horisehik mai ohin, laboratóriu nasionál saúde halo teste pcr 60, kompostu vijilánsia sentinela rua, rastreiu ba kontaku lima, rastreiu aleatóriu 21, viájen internasionál 32,  follow up iha kuarentena la iha.
alende ne’e, totál teste pcr ne’ebé halo iha  18  janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 84, hanesan maubisse laiha , maliana 12, viqueque laiha, suai tolu, baucau laiha, ermera la iha, raeoa ida, hngv 68 lautém la iha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 19 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,7%) no kumulativu 2ª doze iha dili (81,8%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,9% no simu ona doze daruak 70,0%.
hosi insidénsia covid-19 iha timor-leste, durante loron hitu ikus maka 0,2/100 mil abitante,
iha loron  19 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha no kaman la iha.
covid-19: kazu detetadu pozitivu rua no ativu na&#8217;in-14
ministériu saúde relata, ohin, kazu detetadu foun ualu, rekuperadu ida no kazu ativu na’in-17.
”kazu detetadu foun ohin  ualu, rekuperadu ida no  ativu 17,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu  kuarta  ne’e.
nune’e, hahú 21 marsu 2020 to’o 26 janeiru 2022  iha kumulativu kazu konfirmadu 19.879 no óbitu 122.
hosi horisehik mai ohin, laboratóriu nasionál saúde halo teste pcr 229, kompostu vijilánsia sentinela laiha, rastreiu ba kontaku 13, rastreiu aleatóriu 98, viájen internasionál 118,  follow up iha kuarentena laiha.
alende ne’e, totál teste pcr ne’ebé halo iha  25  janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 87, hanesan maubisse laiha , maliana 14, viqueque laiha, suai 16, baucau lima, ermera laiha, raeoa tolu, hngv 49, lautém laiha, vera-cruz laiha.
populasaun elijível tinan 18 ba leten, ne’ebé simu ona vasina to’o iha loron 26 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,8%) no kumulativu 2ª doze iha dili (82,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,0% no simu ona doze daruak 70,5%.
hosi insidénsia covid-19 iha timor-leste, durante loron hitu ikus maka 0,5/100 mil abitante.
iha loron  26 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha , moderadu la iha, no kaman la iha.
 covid-19: kazu pozitivu foun rua no ativu na&#8217;in-10
prezidente komisaun nasionál eleisaun (cne-sigla portugés), josé agostinho da costa belo, hateten to’o oras ne’e daudaun cne konklui ona prosesu apuramentu ba munisípiu aileu no ainaro hodi verifika konsisténsia numérika iha akta sira hodi identifika votu nulu no reklamadu sira.

“ohin, cne konklui ona prosesu apuramentu ba munisípiu aileu no ainaro. tuir lei dehan katak iha apuramentu nasional cne sei verifika konsisténsia numérika iha akta sira, deside definitivamente votu nulu no votu reklamadu sira, no mós foti desizaun ba reklamasaun sira,” prezidente cne hateten iha salaun cne, dili, kuarta ne’e.
iha apuramentu nasionál ne’e, votu reklamadu hamutuk haat (4) no hafoin halo verifikasaun deside votu reklamadu tolu (sai) sai válidu, ne’ebé atruibui ba kandidatu númeru neen (6) no ida sai nullu.
hafoin halo verifikasaun ba votu nulu hamutuk 526 ne’e, cne deside deside buletin votu nulu hamutuk 372 ne’e no sai válidu hamutuk 154 fahe ba kandidatu númeru sorteiu ida (1) isabel ferreira hetan ida (1), kandidatu númeru sorteiu rua (2) hermes da rosa correa barros hetan rua 92), kandidatu númeru sorteiu tolu hetan tolu (3) no kandidatu maria ângela freitas da silva lahetan.
kandidatu númeru sorteiu haat (4) rogério lobato hetan tolu (3), kandidatu númeru sorteiu lima hetan lima (5), anacleto bento pereira hetan haat (4), kandidatu númeru sorteiu neen (6) francisco guterres ‘lú olo hetan 21, kandidatu númeru sorteiu hitu (7) maria helena lopes de jesus pires hetan haat (4), kandidatu númeru sorteiu ualu (8) lere anan timur hetan tolu (3), kandidatu númeru sorteiu sia (9) armanda berta dos santos hetan 14.
kandidatu númeru sorteiu 10 antero benedito da silva la hetan, kandidatu númeru sorteiu 11 constâncio pinto hetan ida (1), kandidatu númeru sorteiu 12 virgílio guterres hetan lima, kandidatu númeru sorteiu 13 martinho gusmão hetan haat (4), kandidatu númeru sorteiu 14 josé ramos horta hetan 78, kandidatu númeru sorteiu 15 felizberto araújo duarte hetan hitu (7) no kandidatu númeru sorteiu 16 mariano sabino asanami hetan 10.
nia haktuir hosi munisípiu ainaro, hahú iha tuku 16:00 ne’ebé mak iha votu reklamadu hamutuk ida no nia desizaun nafatin nulu.
buletin nulu hamutuk 779, depois de halo verifikasaun deside votu hamutuk 559 mak mantein nulu no votu hamutuk 180 mak sai válidu ho nia deskrisaun mak kandidatu númeru sorteiu ida (1) isabel ferreira la hetan, kandidatu númeru sorteiu rua (2) hermes da rosa correa barros hetan 12, kandidatu númeru sorteiu tolu (3) maria ângela freitas da silva hetan ida.
kandidatu númeru sorteiu haat (4) rogério lobato hetan ida, kandidatu númeru sorteiu lima (5) anacleto bento pereira hetan hitu (7), kandidatu númeru sorteiu neen (6)  francisco guterres ‘lú olo hetan 16; kandidatu númeru sorteiu hitu (7) maria helena lopes de jesus pires hetan neen, kandidatu númeru sorteiu ualu (8) lere anan timur hetan 11, kandidatu númeru sorteiu sia (9) armanda berta dos santos hetan 27.
kandidatu númeru sorteiu 10 antero benedito da silva la hetan, kandidatu númeru sorteiu 11 constâncio pinto hetan rua (rua), kandidatu númeru sorteiu 12 virgílio guterres la hetan, kandidatu númeru sorteiu 13 martinho gusmão hetan haat,  kandidatu númeru sorteiu 14 josé ramos horta hetan 66, kandidatu númeru sorteiu 15 felisberto araújo duarte hetan hitu no kandidatu númeru sorteiu 16 mariano sabino asanami, lopes hetan 20.
josé hatutan, totál votu nulu hosi munisípiu rua ne’e hamutuk 1.305, deside sai válidu hamutuk 334 no mantein sai nulu hamutuk 931. totál votu reklamadu hosi munisípiu rua ne’e hamutuk lima, deside sai válidu tolu no sai nulu hamutuk rua.
prosesu verifikasaun ba votu nulu no reklamadu hosi munisípiu baucau kontinua la’o hela no seidauk finaliza.
durante prosesu verifikasaun iha apuramentu nasionál, cne identifika mós kestaun sira balu hanesan ata iha estasaun votasaun balu sekretaria estasaun votasaun la asina, seluk akta orijinál iha sentru votasaun balu foer no ata orijinál sentru balu prenxe laloos, maske nia rezultadu loos maibé soma entre votante sira mai vota mak la loos.
cne hahú hala’o verfikiasaun ba bulletin votu hosi munisípiu aileu hodi hahú halo prosesu apuramentu iha loron 22 marsu 2022 tuku 14h22 no munisípiu ainaro hahú iha tuku 16h00.
deputadu congresso nasioncional reconstrução timorense (cnrt) no frente revolsuionariu de timor-leste indepedente (fretilin) preokupa ho taxa partisipasaun eleitór menus iha eleisaun prezidensiál ne’ebé gobernu realiza  iha 19 marsu 2022.
 rezultadu provizóriu eleisaun prezidensial 2022-2027, ramos horta kontinua lidera  
vise bankada cnrt, patrocinio fernandes, hateten eleisaun prezidensiál tinan ne’e la’o ladún di’ak bainhira kompara ho eleisaun tinan hirak liubá tanba taxa partisipasaun eleitór barak la partisipa no loloos esperieésia sira liubá ho eleisaun ne’e hadi’a di’ak liután.
“ita haree hosi taxa partisipasaun menus loos hatudu katak inkapasidade governu hanesan implementadór ba eleisaun liuhosi stae,” patrocinio hateten ba jornalista sira iha parlamentu nasionál, segunda ne’e.
mosu lamentasaun kona-ba sentru votasaun paralelu, nia dehan, hanesan deputadu iha komsaun a bainhira mosu diskusaun atu altera lei eleisaun prezidensiál la konkorda atu harii tanba hanesan buat foun ba stae atu halo laiha rekursu seidauk bele kobre no tempu limitadu oinsá bele sensibiliza nia mekanizmu sir aba sidadun atu asesu.
loloos asegura eleitór sira-=nia direitu atu ezerse  nia direitu síviku no tenke partisipa másimu, maibé ida-ne’e mak realidade hatudu inkapasidade hosi governu hanesan implementadór menus edukasaun sivíka.
“sidadun nia kuñesimentu laiha tanba menus sonsibilizasaun. nune’e, ikus mai sidadaun barak la ezerse sira-nia direitu votu iha sentru votasaun paralelu no sai problema,” nia dehan.
tanba ne’e, nia husu ba órgaun implementadór presiza buka solusaun ho di’ak hodi hadi’a eleisaun sira tuir mai iha tempu oin mai.
deputadu fretilin, josé agostinho sequeira ‘somotxo’, la kontente tanba eleitór kuaze 30%-resin la partisipa iha eleisaun prezidensiál 2022 hodi ezerse sira-nia direitu síviku hodi hili sira-nia líder sai xefe estadu.
“tanbasá ita-nia populasaun la partisipa. cne-stae presiza justifika ida-ne’e,” nia dehan.
prezidente komisaun konsellu kombatente libertasaun nasionál (ccln, sigla portugés), vidal de jesus ‘riak leman’, hateten to’o agora governu liuhosi ekipa verifikasaun ba dadus veteranu rejistadu 2009 seidauk bele kontinua tanba iha remodelasaun ne’e troka tiha sekretáriu estadu asuntu kombatente libertasaun nasionál.

prezidente komisaun konsellu libertasaun nasionál ne’e hateten, ekipa verifikasaun nasionál hein de’it bainhira mak bele kontinua halo verifikasaun ida-ne’e.
 ekipa nasionál verifikasaun dadus veteranu rejistadu 2009 foin verifika 120.000-resin
“tanba ita-nia governu liu-liu sekretáriu estadu asuntu kombatente libertasaun nasionál (seakln), gil da costa ‘oan soru’, troka ona ne’ebé ita seidauk hatene bainhira mak atu kontinua fali verifikasaun dadus veteranu rejistadu tinan 2009 nian,” riak leman hateten ba agência tatoli, via telefónika, kinta ne’e.
antes ne’e prezidente konsellu veretanu, vidal de jesus “riak leman” hateten komisaun vereifikadór sira verifika ona ema hamutuk 60.215 kompostu hosi munisípiu aileu hamutuk 3.577, ainaro 3.657, baucau hamutuk 5.755, bobonaro 5.439, covalima 5.157, dili 3.658, ermera 4.657, lautém 5.917, liquiça 5.882, manatuto 4.478, manufahi 4.821 no rejiaun administrativa espesiál oé-cusse ambeno (raeoa) 3.441 no munisípiu viqueque hamutuk 3.776.
“barak mak komisaun verifikadór seidauk verifika hotu maibé ami nafatin esforsu atu aselera lalais prosesu verifikasaun ne’e, nune’e bele enkamiña mai iha nasionál hodi verifika tuir katak ema ida-ne’ebé elijivel ka iha direitu atu simu pensaun ne’e,” nia dehan.
maibé, nia dehan, konsellu veteranu sei hein orsamentu jerál estadu 2022 tanba orsamentu refere prezidente repúblika promulga ona, entaun bele kontinua halo atividade verifikasaun iha munisípiu sira.
 sekretariu estadu asuntu kombatente kontinua verifika dadus veteranu
kandidatu prezidente repúblika (pr) períodu 2022-2027 ho númeru sorteiu 14, josé manuel ramos horta, kuarta ne’e, halo abertura kampaña aberta dahuluk iha munisípiu lautém.
kandidatu pr, josé manuel ramos horta, hato’o programa durante kampaña loron dahuluk iha lautém, akompaña hosi prezidente partidu cnrt, kayrala xanana gusmão, iha kampu 745, iha lautém, kuarta (02/03). jogerjo guterres
kampaña dahuluk ne’e realiza iha kampu 745, lautém, ne’ebé akompaña hosi prezidente partidu congresso nacional reconstrução timorense (cnrt), kayrala xanana gusmão, ne’ebé uza atributu partidu nian.
durante kampaña, kandidatu pr horta introdús prioridade haat hanesan repozisaun orden konstitusionál no ordem estadu direitu demokrátiku, rekuperasaun ekonómika (post-covid-19), kompeténsia konstitusionál prezidente repúblika, inklui boa governasaun no justisa.
liga ho rekuperasaun ekonómika, atu kontribui ba rekuperasaun no dezenvolvimentu ekonómiku iha períodu 2022-2027, bazeia ba kompeténsia konstitusionál, pr sei apoia governu liuhosi asegura estabilidade makro-ekonómika, tanba desde tinan 2017, timor-leste laiha estabilidade makro-ekonómika tamba ekonomia hetan resesaun -3,1% iha tinan 2017, -0,7 iha tinan 2018 no -8,6% iha tinan 2020.
 kandidatu ramos horta rejista ona iha tribunál rekursu
nune’e, estabilidade makro-ekonómika sei halo liuhosi asegura estabilidade polítika, normalidade iha despeza públika no hamenus risku ba investimentu privadu, asegura kualidade no kuantidade despeza públika hodi apoia kresimentu ekonómiku ne’ebé sustentável no inkluzivu, inklui kriasaun kampu traballu.
kampaña kandidatu pr, josé manuel ramos horta, iha kampu 745, iha lautém, kuarta (02/03). jogerjo guterres
kandidatu pr ne’e haree katak daudaun postu serbisu limitadu no populasaun barak maka sei moris kiak, enkuantu surtu covid-19 halo ema-nia moris difísil liután no ema barak lakon serbisu no lakon rendimentu.
nune’e, atu promove empregu no hamenus kiak, kandidatu pr horta komprometidu, bainhira hetan fiar, sei uza nia kompeténsia hodi aprova orsamentu jerál estadu (oje) kada tinan no aprova lei sira ne’ebé promove kriasaun empregu no hasa’e padraun moris povu, liuliu asegura katak oje investe barak iha infrastrutura, edukasaun, saúde, agrikultura no turizmu.
aleinde ne’e, promove no fasilita investimentu setór privadu atu diversifika ekonomia, kria empregu, no haburas atividade ekonómika iha área rurál, koopera ho nasaun sira seluk hodi promove ‘overseas labour schemes’.
investimentu setór privadu
prezidente repúblika sei serbisu hamutuk ho governu atu rekupera no transforma ekonomia ne’ebé sustentável ho investimentu privadu liuhosi promove investimentu setór privadu, hadi’a imajen timor-leste nu’udar destinasaun ba investimentu privadu liuhosi hametin estabilidade polítika no makro-ekonómika, promove setór produtivu sira hanesan setór petrolíferu (projetu tasi-mane iha kosta-súl), agrikultura no peska, turizmu no manufatura.
organiza no partisipia eventu internasionál sira hanesan tour de timor, bussiness forum iha rai-laran no rai-li’ur, no seluk-seluk tan.
ambiente kampaña loron dahuluk kandidatu pr, josé manuel ramos horta, iha lautém, kuarta (02/03). jogerjo guterres
aleinde ne’e, diplomasia ekonómika ne’ebé asegura katak timor-leste ninia misaun diplomátika sira tau diplomasia ekonómika nu’udar sira-nia knaar prinsipál ida.
atu fasilita investimentu setór privadu, ne’ebé prezidente repúblika sei serbisu hamutuk ho governu, hodi estabelese ambiente negósiu ne’ebé konduzivu ba investimentu setór privadu, promove efisiénsia legál, presiza estabelese, armoniza, hadi’a lei no regulamentu hodi fó serteza no protesaun legál ba investimentu setór privadu.
promove kompetitividade oje atu promove investimentu iha infrastrutura bázika no setór sira hodi fasilita investimentu privadu no kresimentu ekonómiku, investimentu iha kapitál umanu hanesan edukasaun, formasaun no saúde, atu hasa’e nível produtividade no kompetitividade traballadór timor-oan no investimentu iha teknolojia atu promove efisiénsia ekonómika.
implementa polítika fiskál ho prudente
polítika fiskál ne’ebé prudente sei kontribui ba estabilidade makro-ekonómika no dezenvolvimentu ekonómiku ne’ebé inkluzivu no sustentável, tanba ne’e prezidente repúblika sei hamutuk ho governu atu promove polítika fiskál ne’ebé prudente liuhosi hametin sustentabilidade fiskál, levantamentu fundu petroliféru ba oje kada tinan tenke halo ho prudénsia hodi asegura sustentabilidade fundu ba tempu naruk no presiza diversifika no hasa’e koleksaun reseita doméstika.
nune’e mós, kontrola kualidade orsamentál, kontrola kresimentu orsamentu ba despeza rekorente no aloka rekursu finanseiru barak liu ba investimentu iha infrastrutura no rekursu umanu no ba diversifikasaun ekonómika, no kontrola dívida públika hodi labele fó todan ba polítika fiskál iha futuru no utiliza dívida públika ba de’it investimentu.
promete mós katak, bainhira hetan fiar hosi povu, kandidatu pr horta sei hamutuk ho governu atu promove integrasaun ekonómika liuhosi asosiasaun nasaun sudeste aziátiku (asean, sigla inglés), organizasaun mundiál komérsiu (omk), belt and road initiative (bri), timor-leste – indonesia – austrália (tia) no inisiativa sira seluk atu promove no atrai investimentu mai timor-leste no asesu ba merkadu exportasaun.
aleinde ne’e, liuhosi diskursu, ramos horta kompromete kuandu sai prezidente repúblika sei serbisu hamutuk ho grupu arte-marsiál no rituál.
“serbisu hamutuk ho arte-marsiál no arte rituál sira, atu sira sai ajente ba dame, nune’e sira rasik kontribui ha rai ida-ne’e atu labele iha tan violénsia. tanba uluk ha’u nu’udar prezidente repúblika períodu 2007-2012, ha’u-nia mehi maka hahú programa ida naran dili sidade paz ne’ebé halo atividade lubuk ida, momentu ne’ebá ha’u fiar sé programa ne’e kontinua pelu menus tinan 10, buat ida bolu kultura paz bele tama iha ita hotu-nia uma no kakutak, tanba paz ne’e hola parta ita-nia fiar no kultura, sigifika laiha violénsia doméstika iha uma, eskola ne’ebé labarik sira hetan protesaun iha eskola,” horta hateten.
bainhira povu fó fiar ba kandidatu pr ne’e, nia komprometidu koordena ho parte hotu hodi hametin demokrasia.
“ba oin prezidente repúblika sei serbisu metin ho governu, parlamentu nasionál, sosiedade sivil no komunidade internasionál, atu haklean no hametin demokrasia, problema kiak iha rai ida-ne’e, hadi’a kosok-oan sira, inan sira-nia moris, hadi’a juventude sira-nia kondisaun, joven iha idade eskolár atu hetan eskola ho kualidade, no fó nutrisaun di’ak,” nia dehan.
iha fatin hanesan, abitante lautém, jerónimo do carmo, iha esperansa ba kandidatu pr, bainhirahetan fiar hosi povu, presiza serbisu hamutuk ho governu hodi tau prioridade ba setór importante sira hanesan edukasaun no saúde.
“ha’u-nia hanoin hadi’a povu kbiit laek sira-nia moris, tau-matan ba edukasaun no saúde, tanba setór rua ne’e importante. durante ne’e ami haree governu ladún tau-matan ba eskola sira hanesan kondisaun infraestrutura eskola sira, karteira sira laiha, profesór barak mak tama idade 60 resin, maibé to’o ohin loron laiha rekrutamentu, tanba ne’e eskola balun laiha profesór,” nia preokupa.
kampaña ne’e partisipa hosi abitante hosi postu administrativu iliomar, lautém, luro, tutuala, no lospalos iha munisípiu lautém.
servisu tékniku administrasaun eleitorál (stae) no komisaun nasionál ba eleisaun (cne, sigla portugés) munisípiu dili provizóriamente to’o tuku 21.00 ne’e simu ona urna husi sentru votasaun hamutuk 25.
“provizoriamente dadus husi sentru votasaun ne’ebé mak tama ona iha asembleia munisipál dili hamutuk 25”, diretór cne munisípiu dili, adelino de oliveira maia, ba tatoli, sábadu kalan ne’e.
diretór cne ne’e mós informa, kuandu urna sira ne’e to’o ona iha sentru apuramentu sei kontinua kedas ba prosesu apuramentu atu bele konfirma fila fali rezultadu kontajen ne’ebé iha ona.
“dadaun ne’e prosesu apuramentu munisipál mós la’o dau-daun ona, iha ne’abá kuaze akta husi sentru votasaun lima mak input ona ba iha sistema dijitalizasaun stae”, nia hateten.
durante halo apuramentu akompaña mós husi reprezentante kandidatu sira husi francisco guterres lú olo (6), lere anan timur (8), armanda berta dos santos (9), josé ramos horta (14) no mariano assanami sabino (16). enkuantu ba kandidatu sira seluk la konsege partisipa.
maske nune’e, adelino de oliveira maia, husu atu kada kandidatu bele delega fiskais nune’e bele akompaña didiak prosesu apuramentu refere.
“ita haree katak ba daun-daun ne’e reprezentante mai husi kandidatu potensia sira, maibé kandidatu sira balun nia fiskais la partisipa”, diretór ne’e konfirma.
nia esplika maioria urna husi sentru votasaun 25 ne’ebé temi, mai husi postu administrativu sira hanesan kristu rei, don-aleixo, nain-feto, vera-cruz. enkuantu ba sentru votasaun sira seluk sei kontinua halo kontajem votu no sei transporta mai salaun infordep bainhira prosesu kontajen termina no kontinua ba apuramentu.
tuir dadus atuál husi stae, totál sentru votasaun hamutuk 130 ho estasaun votu 237, totál eleitór hamutuk 190710 husi suku 36, postu administrativu neen.
 raeoa hahú hala’o apuramentu munisipál ba sentru votasaun 29
unidade patrullamentu fronteira (upf) akompaña hosi ekipa autoridade aduaneira (aa)/alfandega no kuarentena postu batugade halo destruisaun ba manu madena sia, ne’ebé  komunidade hatama via dalan ilegál liuhosi área mota-ain, suku batugade, postu administrativu balibo, munisipiu bobonaro.
komandante upf, superintendente polísia, euclides belo, hateten, ministeriu agrikultura no peskas (map), iha fulan dezembru tinan kotuk ofisialmente halo ona lansamentu ba manu futu tipu madena hosi indonézia atu limite importasaun ilegál no legaliza emprezáriu ne’ebé de’it bele hatama, maibé komunidade kontinua viola hodi hatama sein justifikasaun.
notísa relevante: map: lansa importasaun manu-futu atu kombate hatama ilegál
“komunidade ne’ebé kontinua halo importasaun ba kualker tipu animál liuhosi dalan ilegál hosi fronteira tenke asume responsabilidade hodi hatán ba justisa,” komandante upf informa liuhosi nota ne’ebé agência tatoli asesu, sábadu ne’e.
 aleinde ne’e, komandante upf husu ba emprezáriu lokál sira atu labele utiliza komunidade iha área fronteira hodi atinje lukru boot ba interese pesoál.
“governu hala’o papél hanesan órgaun reguladór hodi fasilita importasaun, maibé polísia nasionál timor-leste (pntl) mós ejize kooperasaun ba empreza hodi hatama reseita ba kofre estadu liuhosi dalan formál tuir lei kuarentena timor-leste nian, tanba ita lakoli manu sira ne’e nia finalidade ba fali komersiál ilegál nian,” nia klarifika.
maski nune’e, nia apresia ba vontade ekipa integradu ne’ebé hala’o serbisu hamutuk hodi halo destruisaun ba manu madena.
“ha’u hakarak agradese ba ekipa servisu integradu ne’ebé akompaña halo detruisaun ba manu futu ilegál sira no sai mós sasin katak evidénsia sira ne’e ofisialmente ita sunu ona, nune’e labele sai fali problema ba ita iha futuru, tanba ita hotu iha responsabilidade hanesan ekipa integradu iha ne’e,  atu asegura la’ós de’it ema maibé mós fó atensaun ba protesaun moras seluk hosi animál ne’ebé bele prejudika saúde publika,” euclides belo dehan.
ekipa téknika lideradu hosi vise primeiru-ministru asuntu infraestrutura no ministru planu no ordementu (mpo), josé maria dos reis, aprezenta pontu situasaun iha reuniaun konsellu ministru (km), kuarta ne’e, kona-ba ezekusaun projetu sira ne’ebé finansia ho fundu infraestrutura (fi).
ekipa téknika kompostu hosi sekretariadu grande projetu (sgp) hosi servisu verifikasaun no inspesaun, ne’ebé realiza hosi ajénsia dezenvolvimentu nasionál (adn) no prosesu aprovizionamentu projetu hosi fundu infraestrutura, mak komisaun nasionál aprovizionamentu (cna, sigla portugés).
“konsellu ministru rona aprezentasaun hosi grupu servisu tékniku, kona-ba rezultadu prinsipál jestaun no ezekusaun fundu infraestrutura, no mós implementasaun projetu ne’ebé mosu tanba dezastre naturál iha loron 04 abríl 2021,” ministru prezidénsia konsellu ministru, fidelis manuel leite magalhães, relata, hafoin reuniaun ezekutivu, iha palásiu governu, kuarta ne’e.
 governu prevee millaun $332 ba fundu infraestrutura iha oje 2022
aleinde ne’e, ezekutivu sira analiza dezafiu prinsipál ne’ebé hasoru, hodi hamosu solusaun no rekomendasaun, nune’e bele hadi’a ezekusaun projetu ne’ebé finansia hosi fundu infraestrutura sira.
nune’e mós, ekipa halo aprezentasaun kona-ba prosesu iha kontestu fundu infraestrutura kona-ba ezekusaun sira ne’ebé akontese ona durante tinan 2021 no haree oinsá atu hadi’a liután ritmu ezekusaun atubele prodús rezultadu iha setór infraestrutura.
“konsellu ministru halo diskusaun ba kestaun ne’e ho kle’an hodi simu mós rekomendasaun sira hosi membru governu sira seluk, hodi nune’e bele informa liután kona-ba dezafiu saida de’it mak enfrenta ba ezekusaun fundu infraestrutura,” nia dehan.
tanba ne’e, governu tenke had’ia mekanizmu koordenasaun ba siklu projetu nia no haree fali mós asuntu legál ligadu ho prosedimentu sira atubele fasilita liután velosidade ezekusaun.
alokasaun ba fi desde tinan 2011 to’o agora hamutuk bilian $5,1, ne’ebé ezekusaun atinje ona biliaun $3,2 ka 62% hosi totál, ne’ebé projetu 1.065 mak konklui ona no hosi projetu ne’e kria ona empregu ba ema 65.561.
aleinde ne’e, iha projetu 330 mak ein kursu, projetu foun 236, projetu ne’ebé seidauk inisia hamutuk 242, no projetu 13 mak pendente.
governu aloka $332.453.139 ba fundu infraestrutura iha tinan 2022, kompostu hosi saláriu no vensimentu $34.995, bens no servisu $940.865, kapitál menór $32.200, kapitál dezenvolvimentu $331.445.079 no transferénsia públika laiha no sei finansia programa 26, sub-programa 68 ho atividade 1.004.
programa aproxima servisu tribunál ba populasaun prevee $4.407.817, programa jestaun finansa públika prevee $3.030.000, programa kultura no patrimóniu $950.000.
programa telekomunikasaun prevee $16.815.467, programa estrada no ponte prevee $164.495.443, programa dezenvolvimentu rurál no urbanu prevee $11.989.298, programa seguransa nasionál $6.099.832.
programa defeza nasionál $4.077.517, programa asesu justisa prevee $50.000, programa jestaun rekursu petróliferu no minerál prevee $2.150.000, programa garante liberdade espresaun no asesu informasaun prevee $450.000.
programa transporte prevee $400.000, programa boa-governasaun no jestaun instituisionál prevee $11.053.764, programa agrikultura prevee $5.774.544, programa bee no saneamentu prevee $9.150.068 ho programa eletrisidade prevee $11,419,593.
kandidatu prezidente repúblika períodu 2022-2027 ho númeru sorteiu neen (6), francisco guterres lú olo, agradese ba apoiante ka eleitór 1.125 ne’ebé fó fiar ba nia re-kandidata an ba prezidente repúblika.

“ha’u sente onradu tebes no agradese ba apoiante ka eleitór ida-idak ne’ebé fó fiar nafatin ba ha’u atu re-kandidata an ba prezidente repúblika. konfiansa ne’e ha’u simu uluk liuhosi maluk 1,125 ne’ebé asina petisaun no husu ba ha’u atu re-kandidata an dala ida tan ba prezidente repúblika. konfiansa ne’e mai hosi veteranu, jerasaun patriota, hosi katuas-ferik to’o juventude lóriku asswa’in tomak, natar-nain no to’os nain sira, produtór kafé, traballador iha sektor públiku no privadu, estudante sira, intelektuál no akadémiku sira, hosi munisípiu hotu no raeoa,” refere komunikadu imprensa ne’ebé agêbcia tatoli asesu, kinta ne’e.
lú olo agadese apoiu tomak hosi partidu fretilin ne’ebé mobiliza ninia rekursu umanu no lojístiku hodi apoiu iha kampaña tomak, no apoiu hosi kandidatu partidu os verdes, kuadru partidu plp no pudd, organizasaun kolimau 2000 ho sira seluk no no sidadaun ida-idak ba kandidatura daruak.
“konfiansa no apoiu sira-ne’e hotu mak habrani kandidatu iha kampaña eleitorál hodi husu ba povu vota ba nia kandidatura sai prezidente repúblika ba timor-leste no ba povu tomak,” nota ne’e hateten.
votasaun eleisaun prezidensiál ne’ebé realiza iha iha 19 marsu liubá ne’e la’o ho hakmatek, livre, demokrátiku no ho órden hatudu katak povu timor-leste hakarak tebes moris iha ambiente pás, trankuilidade no estabilidade, tanba ambiente ida-ne’e mak lú olo sempre promove no tanen iha ninia mandatu nu’udar prezidente repúblika.
lú olo saúda kandidatu prezidente repúblika 2022-2027 na’in-15 sira seluk ne’ebé esforsu-an atu kampaña eleitoral ne’ebé hahú hala’ao iha 02 marsu to’o 16 marsu 2022 ne’e la’o iha ambiente hakmatek to’o loron votasaun.
agradese ba esforsu tomak husi tribunál rekursu ba prosesu verifikasaun kandidatura, órgaun  eleitorál stae no cne,  no mós hosi ema hotu ne’ebé partisipa  iha prosesu eleitorál hanesan fiskais no observadór internasionál ho pntl ne’ebé mantein orden di’ak  iha teritóriu tomak.
iha eleisaun prezidensiál 2022 ne’e, kandidatu pr na’in-16 mak hadau malu atu manán konfiansa hosi povu ne’ebé ba totál votu válidu provizóriu stae fó  ona, kandidatu na’in-rua  mak manán votu barak liu maibé la liu 50%+1.
tuir lei, kandidatu pr na’in-rua ne’e mak sei kompete malu iha eleisaun demokrátika daruak (eleisaun segunda volta) ne’ebé tuir planu sei realiza 19 abril 2022, nune’e fiar katak sei tama iha segunda kampaña ho ambiente hanesan kampaña daruak no ida-ne’e mak vontade povu timor-leste tenke haksolok.
iha segunda kampaña ne’e, kandidatu pr ida-idak bele hato’o sira-nia nia kompromisu loloos ba povu nu’udar prezidente repúblika, hodi hato’o liafuan ne’ebé sei hasa’e atu manán konfiansa povu nian tenke halo ho maturidade polítika no seriedade.
enkuantu, iha eleisaun primeiru volta, kandidatu hosi partidu fretilin ne’e hetan votu barak liu okupa iha pontu daruak hamutuk 143.408 (22,16%), hosi totál votu válidu hamutuk 647.172 iha territóriu nasionál.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31%), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31%), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
diresaun nasionál saúde públika liuliu departamentu vijilánsia epidemolojia iha ministériu saúde, hahú fulan-janeiru   to’o horisik pasiente dengue sa’e ba 1.799 hosi númeru ne’e na’in 29 mak mate.
“situasaun kazu dengue iha timor-leste hosi janeiru mai too horiseik hamutuk kazu 1.799 no kumulativu óbitu na’in 29,” refere nota ne’ebé agência tatoli asesu, kuarta ne’e.
maioria kazu ne’e deteta husi munisípiu dili ho totál 1.181, baucau 82, manatuto 104, covalima 63, ermera ho kazu 77, manufahi 75, viqueque 30, ainaro 24, liquiça 40, aileu 37 no bobonaro 28 lautem 39 no raeoa tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.181 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan janeiru tinan 2022, kazu dengue hosi postu administrativu dom alexo iha 630, cristo-rei 239, vera-cruz 133 no nain feto 114
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 266, klínika fatumeta 161, sentru saúde comoro 348, sentru saúde vera-cruz 51, sentru saúde formoza 180, sentru saúde becora 124 klinika madre eliza ida, sentru saúde atauro 11, sentru saúde metinaro 19, klínika bairru-pité 17 no klínika motael na’in-rua.
muda izolamentu tasi-tolu 
ho númeru kazu dengue ne’ebé kada loron aumenta, ministériu saúde planu atu muda izolamentu tasi-tolu ba fatin tratamentu pasiente dengue. 
“izolamentu tasi-tolu sei sai fatin ba tratamentu kazu dengue nian tanba ita haree kazu dengue no covid-19 númeru aumenta ba bebeik. daudaun pasiente dengue sira ne’ebé mak baixa iha vera-cruz ita sei lori ba iha tasi-tolu hodi halo tratamentu iha ne’ebá tanba ita lakohi kahur pasiente covid-19 no pasiente dengue tanba fó servisu todan ba médiku no enfermeiru sira,” minsitra saúde, odete maria freitas bel, informa hafoin enkontru ho xefe governu iha rezidénsia faról.
ho profisionál saúde ne’ebé mak iha sei apoia ba servisu dengue no mós kazu covid-19-nian tanba ministériu saúde mós kontratu ona médiku na’in-29.
ms apela ba populasaun 
nune’e, ministra odete apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 surtu dengue: númeru pasiente 1.705 no óbitu na’in-28
avaliasaun ba kursu 25 iha universidade hitu ninia rezultadu submete ona ba ministériu ensinu superiór siénsia no kultura (messk), maibé seidauk iha desizaun atu publika tanba kestaun tékniku.
“ami haruka ona rezultadu avaliasaun akreditasaun programátiku ba ministériu, ne’ebé ministériu ho ami seidauk bele haree hamutuk tanba kalendáriu serbisu hosi ministériu seidauk permite ami atu tuur hamutuk, tanba ne’e ami hein de’it, bainhira konvoka reuniaun ami sei tuir hamutuk,” diretór ezekutivu ajénsia nasionál avaliasaun akreditasaun akadémiku (anaaa), edmundo viegas, edmundo viegas, hateten, iha ninia knaar fatin, balide, sesta ne’e.
  anaaa aprezenta ona rezultadu avaliasaun programa 25 ba messk
tuir diretór, importante atu publika rezultadu avaliasaun, atu nune’e instituisaun hitu ne’e bele hatene sira-nia progresu.
rezultadu avaliasaun ne’ebé anaaa submete ona ba ministériu, ho intensaun atu hetan akreditasaun ikus, maibé tenke haruka uluk ba universidade hitu atu fó komentáriu ruma, nune’e karik iha reklamasaun bele rezolve kedan molok ministériu halo publikasaun iha jornál repúblika.
aleinde ne’e, anaaa konklui ona avaliasaun institusionál ba universidade ualu ho polo haat iha munisípiu.
“karik la biban atu fó sai rezultadu ketak-ketak, ami sei tau hamutuk ho rezultadu avaliasaun programátiku inklui institusionál rua, hodi aprezenta dala-ida iha reuniaun konsellu diretivu agora, ho nune’e bele fó sai hamutuk ba instituisaun sira,” nia akresenta.
rezultadu avaliasaun institusionál ba universidade ualu nian konklui ona iha dezembru 2021 no daudaun tama ona iha faze moderasaun iha anaaa hodi kontinua hein tan rezultadu avaliasaun balun ne’ebé seidauk submete hotu.
nune’e, anaaa konsege halo ona avaliasaun 37 iha tinan 2021, kompostu hosi pakote tomak hosi kursu 25 no instituisaun 12.
diretór jerál sekretariadu tékniku adminitrasaun eleitorál (stae), acilino manuel branco, husu ba eleitór sira-ne’ebé rejistu no vota ona iha sentru votasaun paralelu labele ba vota fali iha munisípiu, iha eleisaun prezidensiál segunda volta ne’e. 
 sentru votasaun paralelu estabelese de’it iha dili
“ita husu ba eleitór sira-ne’ebé rejistu ona iha sentru votasaun paralelu nian atu labele vota fali iha ita-boot nia moris fatin, tanba ita-nia naran tama ona iha lista sentru votasaun paralelu nian. karik ita-boot sira mak ba fatin orijin ita sei la vota tanba naran ita dezativa tiha ona hosi sistema,” acilino manuel branco hateten ba agência tatoli, via telefónika, ohin.
ho nune’e, nia husu nafatin ba eleitór hotu-hotu atu vota iha ida-idak nia suku no husu ba eleitór sira-ne’ebé vota ona iha sentru votasaun paralelu iha primeira volta, tenke nafatin vota iha sentru votasaun paralelu nian no labele ba fali ninia moris fatin tanba naran resensia ona iha sistema.
bainhira naran rejista ona mak eleitór sira hakarak ba fali vota iha sira-nia munisípiu, mak sira sei ezerse sira-nia direitu vota tanba naran la sai iha sistema stae nian iha munisípiu sira.
“stae nia pozisaun la’o tuir saida mak lei hateten iha regra sira. entaun, ita mós sei aplika situasaun hanesan karik akontese mós iha segunda volta ne’e,” nia dehan.
iha lei no regulamentu sira mós hateten katak sira-ne’ebé mak ezerse sira-nia direitu votu iha segunda volta ne’e ba eleitór ne’ebé vota iha eleisaun primeira volta nian, nune’e stae sei la halo atendimentu foun ba eleitór sira-ne’ebé hakarak rejista foun hodi vota iha sentru votasaun paralelu iha dili.
   governu prepara kamioneta 100 transporta eleitór sira vota iha munisípiu
responsável ajénsia new generation, francisco fernandes ximenes, hateten ninia ajénsia ne’e la’ós partidu os verde de timor nian maibé ajénsia ne’e ninia rasik.

 new generation justifika la ko&#8217;a joven nia isin antes ba portugál
“ha’u konsilleiru partidu os verdes de timor, ha’u iha palku identiku ho partidu os verdes de timor, maibé não me digas ha’u atu halo uma mós, uma ne’e naran mós verde, atu sosa karreta ida mós tau naran verde, halo to’os ida mós naran verdes, ha’u hanoin lae. os verdes de timor ne’e nu’udar partidu polítika ida,” nia dehan.
nia hatutan, polítiku partidu polítika os verdes de timor iha ninia estrutura rasik hanesan prezidente ho ninia vise-prezidente no seluk tán.
“ha’u hanoin kona-ba os verdes iha ninia prezidente no ninia vise sira, keta sira mak atu trata ajénsia verdes karik, ha’u mós la hatene. ha’u-nia kompañia mak naran new generation,” nia dehan.
objetivu loke ajénsia ne’e atu haruka timoroan sira ba iha rai-li’ur hodi bele hetan osan no bele dezenvolve sira-nia suku liuhosi halo uma iha sira-nia rain, ho nune’e mak nia iha planu estratéjiku rasik atu haruka timoroan 1,000-resin hanesan ne’e ba iha portugál.
husu kona-ba membru arte rituál “77” mak ba serbisu iha portugál, jerente ne’e hatán, tanba iha ema balun ne’ebé la gosta ninia susesu no movimentu durante ne’e.
“ha’u hanoin ema-ne’ebe mak la gosta ha’u-nia movimentu mak bele ko’alia hanesan ne’e,” nia dehan.
antes ne’e, prezidente partidu os verdes de timor, antónio lela hunu, klarifika ba públiku katak partidu refere laiha desizaun koletivu hosi estrutura atu haruka timoroan sira ba servisu iha rai-li’ur, maibé iha ema individu balun hosi partidu nia laran mak iha ajénsia rasik hodi fasilita joven timoroan sira ba serbisu iha rai-li’ur.
“hanesan partidu, seidauk iha orientasaun formál ida atu hahú prepara membru sira ba serbisu iha rai-li’ur, só ida-ne’e mak ha’u hakarak konfirma ba iha públiku,” prezidente os verdes de timor, antónio lela hunu, hateten ba agência tatoli liuhosi telefónika.
líder partidu ne’e mós hakle’an liután katak partidu ne’e órgaun koletivu, entaun kualker desizaun tenke mai ho desizaun koletivu iha partidu nia-laran, tanba ida-ne’e la’ós responsabilidade partidu nian tanbá timoroan hirak-ne’e rejistu ba iha ajénsia ida mak fasilita sira.
“ha’u hanoin ajénsia iha timor, se la sala iha ajénsia tolu ka haat hanesan ne’e mak iha timor, ne’e mak fasilita timoroan sira-ne’e,” nia dehan.
maibé ajénsia ne’e mós iha partidu os verdes de timor nia laran, nia hatán, ida-ne’e la loos tanba individu ka partidu nia ema ida mak harii ajénsia maibé la reprezenta partidu os verde de timor.
 prezidente os verdes klarifika la haruka timoroan servisu iha rai-li’ur
timoroan na’in-hitu “terus” hela iha dubai
 diretora servisu saúde munisípiu dili, agostinha segurado, informa labarik idade 12 to’o menus 18 ne’ebé mak simu ona vasina pfizer doze kompletu hamutuk 29.901.
“ita-nia kampaña ba vasina pfizer ba labarik idade 12 to’o 18 ne’ebé simu ona doze dahuluk   to’o loron 02 fulan-fevereiru   atinji ona 37,045 no doze daruak atinje ona 29.901,” diretora agostinha, hateten ba jornalista sira iha nia kna’ar-fatin, kinta ne’e.
labarik sira ne’ebé mak seidauk kompleta doze daruak hamutuk 7.144, nune’e munisípiu dili nia tarjetu  loloos  hamutuk 42.210, maibe husi númeru ne’e labarik ne’ebé mak seidauk vasina hamutuk 5.165.
tuir dadus estimasaun hosi ministériu saúde katak labarik-sira ne’ebé la eskola ho 6.584 mak tenke hetan vasina, maibé husi numeru ne’e hetan ona vasina hamutuk 1.00- resin.
daudaun, sentru saúde sira kontinua simu nafatin estudante sira no la’ós estudante atu hakbesik an hodi simu vasina pfizer.
“ita loke nafatin postu saúde  tanba eskola tama fila-fali ona no mantein loron loron hein estudante sira mai halo vasina,   maibé asesu ne’ebé mak mai ne’e minímu loos  inklui mos ita aviza ba iha suku no ita  tama uma sai uma atu husu para aseleira ba iha doze daruak.tanba durante ne’e estudante sira simu tiha doze dahuluk too tempu atu simu doze daruak sira feriadu,” nia akresenta.
kona-ba estudante sira iha atauro ne’ebé simu ona doze dahuluk hamutuk 920 no doze daruak iha 624.
“iha balun mak seidauk simu vasina daruak, maibé progressu di’ak tanba ne’e agradese ba inan-aman sira nia kolaborasaun ho ekipa saúde,” nia agradese.
entretantu, diretora servisu saúde munisípiu dili, hateten liña frente sira ne’ebé mak simu ona vasina  doze datoluk hamutuk 5607.
“ita hahú vasina doze datoluk iha loron 3 janeiru to’o horiseik  ba ema ne’ebé simu ona hamutuk 5.607 husi númeru ne’e mai hosi  ema  adultu ka idade,  komorbidade, profisionál saúde no  membru governu balun,” diretora agostinha afirma.
tanba ne’e   vasina datoluk la’o nafatin iha sentru saúde sira, bainhira labarik sira simu vasina sira nian ekipa saúde mós kontinua vasina ba ema adultu sira ne’ebé mak hakarak atu simu vasina datoluk liuliu ba liña frente sira ho idade 60 ba leten ho moras komorbidade.
“agora vasina doze datoluk ne’e atu hasa’e ema nia imunidade hodi hasoru virus omicron ne’e klaru katak nia iha imunidade sufisiente bainhira omicrom kona nia gravidade la to’o iha ospitalizasaun ,” nia esplika.
vasina ne’ebé australia apoia iha semana kotuk ne’e prioridade ba labarik sira  tanba labarik iha 11 munisípiu  inklui raeoa seidauk simu.
 covid-19: kazu detetadu pozitivu 41 no ativu 309
ministériu saúde relata ohin, kazu detetadu pozitivu foun ida, rekuperadu ualu no kazu ativu na’in-ualu.
”kazu detetadu foun ohin ida, rekuperadu ualu no  ativu ualu,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu  segunda ne’e.
nune’e, hahú 21 marsu 2020 to’o 24 janeiru 2022  iha kumulativu kazu konfirmadu 19.869 no óbitu 122.
hosi horisehik mai ohin, laboratóriu nasionál saúde halo teste pcr 27, kompostu vijilánsia sentinela laiha, rastreiu ba kontaktu laiha, rastreiu aleatóriu laiha, viájen internasionál 26,  follow up iha kuarentena ida.
alende ne’e, totál teste pcr ne’ebé halo iha  23  janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 49, hanesan maubisse laiha, maliana haat, viqueque laiha, suai tolu, baucau laiha, ermera laiha, raeoa laiha, hngv 42, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 24 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,7%) no kumulativu 2ª doze iha dili (82,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,0% no simu ona doze daruak 70,3%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  24 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha , moderadu laiha, no kaman laiha.
 covid-19: kazu detetadu pozitivu laiha no ativu na’in-13
ministériu koordenadór asuntu ekonómiku (mkae), tersa ne’e, lidera reauniaun komisaun interministériál faze daruak hodi atualiza progresu serbisu hirak ne’ebé timor-leste halo ona iha ámbitu adezaun ba organizasaun mundiál komérsiu (omk).
ministru koordenadór asuntu ekonómiku no xefe negosiadór timor-leste ba omk, joaquim amaral. antónio dasiparu
“ha’u haksolok tebes, tanba iha tinan 2022 ita hahú inisia sesaun traballu hodi halo reuniaun hamutuk ho membru governu sira ne’ebé pertense iha komisaun interministeriál, atu haree progresu serbisu ne’ebé atinje ona  no estratejia di’ak sira, atu nune’e bele hakat ba oin tuir kalendáriu indikativu ne’ebé ita simu ona,” ministru koordenadór asuntu ekonómiku no xefe negosiadór timor-leste ba omk, joaquim amaral hateten, iha otél novo turismo, bidau lecidere.
 komisaun interministeriál atualiza serbisu adezaun timor-leste ba omk
antes ne’e, realiza ona enkontru grupu traballu altu nível dala-rua iha tinan 2021, ne’ebé timor-leste halo ezaminasaun dokumentu sumáriu fatuál no rona pareser hosi país membru omk ne’ebé apresia tebes ho kompromisu polítiku a’as governu timor-leste.
reuniaun komisaun interministeriál daruak hodi prepara adezaun timor-leste ba omk, iha otél novo turismo, bidau lecidere, tersa (08/02). antónio dasiparu
tanba ne’e, hanesan nasaun ne’ebé hola parte iha país ne’ebé menus dezenvolvidu, timor-leste kontinua prodús dokumentu ba negosiasaun ho kualidade di’ak, atu nune’e bele dudu reforma iha rai-laran hodi integra ba sistema komérsiu rejionál no mós mundiál.
“ohin ita entrega mós relatóriu anuál ba liña ministeriál sira kona-ba progresu adezaun timor-leste ba omk, hahú hosi jullu 2020 to’o jullu 2021, hosi ekipa grupu traballu ne’ebé antes ne’e halo vizita ba jeneva, suísa iha loron 27 novembru to’o 03 dezembru 2021,” governante ne’e relata.
objetivu entrega progresu relatóriu anuál, atu atualiza ba membru governu ne’ebé hola parte iha komisaun kona-ba prosesu adezaun ba organizasaun.
membru governu ne’ebé integra iha komisaun interministeriál foto hamutuk, hafoin partisipa reuniaun interministeriál daruak ba adezaun timor-leste ba omk, iha otél novo turismo, tersa (08/02.  antonio dasiparu
“prezidente grupu traballadór iha jenebra, embaixadór rui maciera atualiza ba membru governu ne’ebé hola parte iha komisaun interministeriál kona-ba apresiasaun estadu membru omk ba timor-leste nia serbisu no progresu, ne’ebé relata iha relatóriu. pergunta sira ne’ebé estadu membru sira haruka mai timor-leste, hatan ona no haruka ba sekretariadu hodi pasa ba estadu membru no hetan apresiasaun, tanba ne’e mak sira kontinua interese fó pergunta ba ita,” ministru dehan.
sesaun ohin atualiza mós kona-ba serbisu iha tinan 2022 no kalendáriu ba reuniaun grupu traballu tuir mai.
“rekezitu ne’ebé ita presiza kompleta ba adezaun omk mak preparasaun atubele hakat ba negosiasaun bilaterál kona-ba oferta ba merkadu produtu no merkadu serbisu,” nia salienta.
reuniaun komisaun interministeriál daruak hodi prepara adezaun timor-leste ba omk, iha otél novo turismo, bidau lecidere, tersa (08/02). antónio dasiparu
durante ne’e timor-leste hamutuk ho país 22 seluk sai observadór hodi akompaña prosesu no kumpre rekezitu hodi sai membru hanesan ho nasaun 164 sira seluk.
hanesan país observadór, governu estabelese grupu traballu ba omk hanesan komité traballu hodi halo preparasaun, negosiasaun, prienxe rekezitu no tuir enkontru koordenasaun ho estadu membru.
adezaun ba organizasaun mundiál ne’e ho hanoin ida katak governu bele halo parseria ho setór privadu nasionál no internasionál atu loke kampu traballu ba timor-oan.
omk hanesan organizasaun ne’ebé regula komérsiu entre país sira ho objetivu atu garante katak atividade komersiál hotu la’o ho forma fasil, livre, previzível no posível.
prezidente komisaun nasionál eleisaun (cne-sigla portugés), josé agostinho da costa belo, hateten cne bolu ekipa susesu kandidatu prezidente repúblika períodu 2022-2027 sira hotu atu konfirma hodi prolonga oras ba apuramentu nasionál.

nia hateten, razaun tanba ohin loron ikus ba apuramentu nasionál ba buletin votu sira hosi munisípiu no cne foin mak konklui munisípiu aileu, ainaro, bononaro, baucau, covalima no dili sei iha prosesu apuramentu hela.
“tanba tuir legalamente ba cne termina iha oras 72 maibé haree ba realidade no servisu nune’e ohin ami komunika no halo pedidu ba parte aas liu, ne’eduni nia mak iha poder atu deside oinsá para prolonga tan tempu atu nune’e bele finaliza apuramentu nasionál,” prezidente cne ne’e hateten ba jornalista sira iha salaun cne, hafoin hasoru malu ekipa susesu kandidatu hotu-hotu, iha colmera, dili, kinta ne’e.
nia husu tempu atu prolonga apuramentu nasionál ne’e to’o loron 27 marsu hanesan ne’e, nune;e bele konklui hodi bele submete ba tribunál rekursu no trbunál rekursu hato’o nia rezultadu válida.
entretantu ekipa susesu kandidatu prezidente repúblika josé ramos horta, tomas cabral, hateten cne bolu ekipa susesu hotu mai atu hadi’a prosesu apuramentu nasionál.
“ohin bolu ami mai atu husu hadi’a prosesu ne’e atu konfirma hodi husu ba tribunál rekursu estende tan tempu hodi bele verifika votu nulu sira-ne’e, tanba munisípu aileu, ainaro no covalima iha mudansa tebes,” nia dehan.
nia husu ba cne tanba cne nia papel importante atu superviziona stae nia servisu liu-liu emprime buletin votu haruka sasán sentivu no non sensitivu ba munisípiu liu-liu prezidente sentru votasaun sira.
“ami informa ona ba stae katak stae nia emar sira iha sentru balun lakohi fó akta, ne’e sala tanba lei dehan fiskál, kandidatu tenke hetan akta. ida-ne’e husu ona atu evaluasaun ba stae para iha segunda volta iha obrigasaun fó akta, se la fó akta ne’e razaun saida,” nia dehan.
ba preokuasaun hosi ekipa susesu kandidatu jose ramos horta nian ne’e, prezidente cne hateten, cne nia superviziona teknikamente la’ós fatin hotu-hotu hanesan ne’e iha fatin balun de’it.
“maibé kapasidade ita-nia brigada sira mak nune’e maibé preokupasaun hirak-ne’e ita rejista hela no ita presiza hadi’a tanba laiha eleisaun ida-ne’ebé mak la’o di’ak hotu kedas,” nia hatán.
maibé, nia dehan, ida-ne’e la’ós fraude ruma no kestaun sei hadi’a iha preparasaun, formasaun ne’ebé mak di’ak.
nia dehan, kestaun ne’e la’ós ba órgaun eleitorál mós maibé kandidatu sira mós oinsá hanorin nia militante atu apoiu ho loos duni ba nia kandidatu maibé la’ós ba hakerek fali iha buletin votu laran.
“ida-ne’e nia intensaun loos hela maibé ami labele konsidera,” josé hateten.
ministériu administrasaun estatál (mae) no ministériu edukasaun, juventude no desportu (mejd) sei kolabora hamutuk kombate analfabetizmu liuhosi formasaun iha territóriu tomak iha tinan oin.
“ita sei hala’o programa iha aldeia no suku sira, nune’e populasaun ne’ebé seidauk hatene lee no hakerek bele konsentra ho di’ak. tanba programa ne’e ninia lei no polítika aprova hosi ministériu edukasaun, juventude no desportu, maibé implementasaun halo hamutuk,” ministru administrasaun estatál, miguel pereira de carvalho, informa iha salaun enkontru mejd, iha villa verde, segunda.
ba inisiativa ne’e, mae sei prevee orsamentu $300.000 atu kontratu formadór halo formasaun iha munisípiu 12 la inklui ataúro.
tuir relatóriu peskiza ne’ebé united nations educational, scientific and cultural organization (unesco) rekolla iha tinan 2018, populasaun ho idade indultu maizumenus 1.268.000, iha 404.872 mak lahatene lee no hakerek ka reprezenta 31,93% hosi totál populasaun adultu.
“programa kombate analfabetizmu iha territóriu nasionál hanesan planu integradu entre liña ministeriál, tanba programa ne’e rasik la hanorin iha eskola, maibé tenke halo iha komunidade nia le’et. tanba ne’e, presiza esforsu parte hotu atu kombate no luta hasoru problema boot ne’e,” ministru subliña.
 tl la komemora loron mundiál alfabetizasaun tanba covid-19
hosi planu ne’ebé iha entre liña ministeriál hotu, deside katak planu kurtu prazu 2021-2023, ne’ebé hanesan mehi boot mak hakarak redús númeru la hatene lee no hakerek, hosi 31,93% tun ba 21%.
“atu nune’e, ba médiu prazu iha tinan 2026, taxa iliteradu bele redúz tan 11%, signifika iha 2026 taxa literadu sei sa’e 89%. enkuantu ba tinan 2026-2030, númeru analfabetizmu iha territóriu nasionál bele redús ba 0%, signifika metade populasaun 404.872 ne’ebé la hatene lee no hakerek  bele hatene ona hakerek numerasia bázika,” governante ne’e otimista.
papél mae iha programa kombate analfabetizmu ne’e atu koordena no garante administrasaun munisipál no autoridade munisipál sira simu kompeténsia halo jestaun programa analfabetizmu iha munisípiu sira, ne’ebé kompeténsia serbisu sira bazeia ba dekretu-lei númeru 3/2016, ne’ebé aprova estatutu administrasaun estatál no autoridade munisipál.
programa ne’e inisia hosi mejd, ne’ebé deskonsentra ona iha munisípiu sira dezde tinan haat liubá kotuk.
analfabetizmu kontinua sai problema boot iha timor-leste
viii governu konstitusionál liuhosi mejd no mae inklui ajénsia dezenvolvimentu sira iha área edukasaun, tau hamutuk forma koligasaun atu funu hasoru analfabetizmu iha timor-leste iha tinan oin.
nune’e, ministru edukasaun, juventude no desportu, armindo maia, konsidera analfabetizmu kontinua sai problema boot iha timor-leste, tanba  to’o agora reprezenta kuaze metade hosi totál populasaun ho idade adutu.
“persentajen ne’e boot tebes, tanba ne’e presiza fó liman ba malu entre ajénsia governu no ajénsia internasionál sira tanba ita-nia planu objetivu dezenvolviment sustentável (ods) to’o 2030 tenke atinje, katak iha tinan ne’e país ida tenke livre ona hosi analfabetizmu. signifika laiha tan populasaun adultu ida maka la hatene lee no la hatene hakerek,” ministru dehan.
tuir governante ne’e, programa literasia alfabetizasaun hahú kedan iha tinan 1974, ne’ebé momentu ne’ebá asdt/fretilin lansa programa ne’e to’o kedan baze de apoiu, hafoin iha era ukun-an ne’e hahú hosi i governu konstitusionál serbisu hamutuk ho governu brazíl hodi hala’o programa alfabetizasaun solidária inklui governu cuba.
“maski programa ne’e hala’o hela, maibé neneik loos. entaun ita presiza tau forsa hamutuk hodi lori programa ne’e ba oin tuir meta ne’ebé ita hakarak atu kombate zero analfabetizmu,” ministru enkoraja.
prezidente tribunál rekursu, deolindo dos santos, informa to’o iha segunda daderr ne’e tribunál rekursu seidauk simu rezultadu provizóriu apuramentu nasionál hosi komisaun nasionál eleisaun (cne, siglá portugés) ba eleisaun prezidensiál 2022, nune’e kontinua hein no bainhira cne remete ona mak sei halo apresiasaun tuir prazu ne’ebé iha.

 cne finaliza elaborasaun akta rezultadu apuramentu nasionál
“provizóriu to’o iha segunda daeder ne’e seidauk simu rezultadu apuramentu hosi cne no seida’uk remete mai iha tribunál rekursu. nune’e, hein de’it bainhira remete ona mai mak sura hosi oras ne’e, prazu oras 72 ba tribunál atu apresia tenke fó sai ona no desizaun labele liu,” prezidente tribunál rekursu ne’e hateten ba jornalista sira iha palásiu pezidensiál nicolau lobato, bairru pite, dili, segunda ne’e.
tuir lei eleisaun prezidensiál atribui ba tribunál rekursu ne’ebé ezerse kompeténsia supremu tribunál justisa hodi apresia desizaun ne’e.
“nune’e fiar katak sira sei remete iha tempu badak no tribunál rekursu sei halo esforsu tomak hodi apresia desizaun ba konkorente iha eleisaun,” nia dehan.
prezidente tribunál rekursu ne’e, lakohi pronunsia uluk mateira hodi haree ba rezultadu provizóriu apuramentu cne ne’ebé hatudu kandidadu prezidente repúblika la hetan votu to’o porsentu 50+1, nune’e kona-ba eleisaun segunda volta ka lae tanba sei hein rezultadu hosi cne remete ba hafoin apresia mak bele proklama.
nune’e, bainhira cne remete ona mak tribunál rekursu karik posibilidade iha rekursu ba rezultadu provizóriu entaun treibunál rekursu apresia primeiru ba rekursu hotu mak apresia rezultadu finál.
“hosi rezultadu finál mak bele hatene katak posibilidade ba segundu ronde ka lae,” nia hateten.
orgaun eleitorál komisaun nasionál eleisaun (cne, sigla portugés) ro’o agora seidauk bele entrega rezultadu apuramentu nasionál tanba sura hosi tempu ba apuramentu nasionál to’o agora seidauk halo 24 oras. 
 servisu saúde munisípiu ermera, iha semana datoluk fulan janeiru ne’e, rejista pasiente pozitivu dengue na’in-ualu, hosi númeru ne’e na’in-haat mak mate. 
“daudaun ne’e, ministériu saúde rejista kazu dengue na’in-ualu iha munisípiu ermera, hosi númeru ne’e na’in-haat mak mate. kazu ne’e afeta ba labarik idade lima mai kraik,’’ diretór servisu saúde munisípiu ermera, antonio fatima, informa ba agência tatoli, via telefónika, segunda ne’e.
 semana dahuluk, ms rejista kazu dengue 174 no óbitu na’in-ida
diretór antónio afirma, pasiente hirak ne’e to’o oha sentru saúde ho sintoma ne’ebé grave liuliu hanesan isin manas maka’as no ran sai hosi inus.
“maski, ami halo intervesaun médiku, maibé la konsege salva labarik na’in haat ne’e tanba ho moras ka kazu grave ona,” nia akresenta.
nune’e, ssm ermera koopera ona ho autoridade lokál atu halo intervesaun liuliu halo promosaun saúde no vijilánsia epidemolojia no saúde ambientál hodi komunidade bele iha konsénsia hamoos uma laran no fatin públiku sira.
“hau husu ba komunidade sira katak oras ne’e rai udan  presiza hamoos uma ninin sira, kalen aat sira hakoi,  roda aat sira hamoos  no toba  iha muskatériu laran,’’ diretór ne’e apela.
kona-ba aimoruk abate no fomigasaun munisípiu ermera sufisiente hodi rega susuk atu kombate moras dengue iha munisípiu ne’e.
nune’e, ministra saúde, odete freitas belo orienta ona diretór saúde munisípiu sira atu halo  intervensaun liuliu halo atividade fomigasaun iha área risku sira hodi prevene moras dengue.
“ita haree munisípiu sira iha estoke aimoruk fomigasaun no abate sufisiente, ne’ebé ami orienta ona atu halo intervensaun liuliu rega susuk no limpeza iha área risku hodi prevene moras dengue ne’e,” diretór saúde públik, iha ministériu saúde, carlito coreia hateten.
númeru dengue sa’e ba 288
ministériu saúde (ms), ohin loron 10 janeiru 2022, rejista kazu dengue iha territóriu nasionál hamutuk 228 no kumulativu óbitu na’in-lima.
hosi totál ne’e, maioria kazu ne’e deteta husi munisípiu dili ho totál 191, hafoin munisípiu manatuto ho kazu 17, munisípiu ermera ho kazu ualu, hosi númeur óbitu na’in-haat ne’ebé relata iha terseira semana fulan-janeiru ne’e
entretantu, munisípiu covalima ho totál kazu hitu, viqueque kazu tolu, munisípiu bobonaro kazu ida no ikus liu munisípiu liquiça ho kazu ida. enkuantu ba munípiu sira seluk seidauk relata tanba seidauk rejistu kazu dengue.
ms apela 
ministériu saúde (ms) apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu husi profisionál saúde sira.
apela mós ba populasaun iha dili laran no mós iha munisipiu sira seluk liuliu husu ba autoridade munisipál no autoridades lokál atubele orienta komunidade halo limpeza jerál iha suku no bairru, fase tanke, bidon ka balde tau bee semana ida dala ida.
hamoos sasan ka limpeza hanesan roda aat, bazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk, karik toba iha tempu loron, uza aimoruk hanesan repelente ka autan, uza muskitéru karik toba iha tempu loron no soe lixu iha nia fatin.
 ms hahú sensibiliza informasaun prevene dengue iha dili
organizasaun mundiál saúde (oms) apoia aimoruk ho tipu kímiku abate no malathion ba ministériu saúde (ms) atu prevene surtu dengue ne’ebé númeru aas iha timor-leste.
“ami apoia aimoruk abate kilograma 600 no malathion litru 200 ba ministériu saúde,  nune’e ami agradese tebes  bele servisu hamutuk ho ministériu  saúde hodi kombate moras dengue iha área risku sira liuliu iha munisípiu dili nian,” reprezentante  organizasaun mundiál saúde (oms) iha timor-leste, arvind mathur, hateten iha palasiu sinzas caicoli, segunda ne’e.
 dengue hamate labarik na’in-27 iha timor-leste
daudaun ne’e, surtu dengue hanesan problema nasionál, maibé, haree katak iha ospitalizasaun númeru baixa kauza dengue hahú menus tanba minsitériu saúde halo esforsu maka’as tebes.
nune’e, oms apoia brosura hamutuk 50.000 hodi halo advokasia ba komunidade sira atu hasa’e sira-nia konsiénsia hodi hatene kona-ba moras dengue.
iha fatin hanesan, vise ministru saúde, bonifacio maucoli dos reis, hateten oms apoia produtu ba ministériu saúde atu kombate dengue  ne’ebé mosu iha territóriu nasionál tomak liuliu iha munisípiu dili.
“agradese no orgullu ba oms nia esforsu maka’as apoia ita liuliu halo kampaña,   nune’e bele redús moras dengue iha rai laran,” vise ministru  agradese.
entretantu, diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru  to’o horiseik  pasiente dengue sa’e ba 1.604, hosi númeru ne’e na’in-27 mak mate.
maioria kazu ne’e deteta husi munisípiu dili ho totál 1.068, baucau 69, manatuto 104, covalima 58, ermera ho kazu 77, manufahi 69, viqueque 28, ainaro 22, liquiça 32, aileu 24 no bobonaro 26 lautem 24 no raeoa na’in-tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.068 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan janeiru tinan 2022, kazu dengue hosi postu administrativu dom alexo iha 565, cristo-rei 218, vera-cruz 124 no nain feto 132.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 249, klínika fatumeta 132, sentru saúde comoro 310, sentru saúde vera-cruz 50, sentru saúde formoza 170, sentru saúde becora 113, klínika madre eliza na’in-ida, sentru saúde atauro 11, sentru saúde metinaro 16, klínika bairru-pité 13 no klínika motael na’in-rua.
  prevene dengue: ms halo fumigasaun rutina iha kapitál dili
diretora programa nasionál dezenvolvimentu suku (pnds), claudinha soares pinto, hateten konstrusaun uma kbiit laek (ukl) tinan 2021 territóriu nasionál atinje ona 75% no daudaun ne’e sei hela 25%.

“konstrusaun uma kbiit laek territóriu nasionál ba tinan kotuk ne’e ita atinje ona 75% no hela 25%, no atu konklui ona iha tinan ida-ne’e,” diretora pnds ne’e hateten ba agência tatoli, liuhosi telefónika, segunda ne’e.
diretora ne’e hateten, hosi 25% ne’e mak seidauk konklui hotu inklui ho uma 19 ne’ebé to’o agora seidauk bele konstrui tanba uma ne’ebé atu konstrui ba benefisiáriu sira-ne’e balun hela iha área rurál no labele asesu dalan.
“to’o agora ita seidauk konstrui uma kbiit laek sira hamutuk 19 tanba mobilizasaun materiál konstrusaun ukl atu lori ba iha fatin identifikasaun benefisiáriu nian maibé ita nia dalan mak difikulta, nune’e labele asesu no ita sei hein hela,” nia esplika.
maibé, tuir nia, esforsu ne’ebé pnds halo hodi responde ba problema sira-ne’e mak halo ona koordenasaun ho institutu jestaun ekipamentu (ige, sigla portugés) atu loke dalan iha suku sira-ne’ebé estrada ladi’ak, nune’e konstrusaun uma bele la’o tanba tuir planu, to’o tinan ne’e nia rohan tenke ramata konstrusaun uma ne’ebé define ona.
maske nune’e, dezafiu ne’ebé daurante ne’e pnds hasoru mak durante implementasaun iha situasaun covid-19 no estrada tanba maiória benefisiáriu dook hosi vila.
claudinha hateten, hosi uma kbiit laek 19 ne’ebé to’o agora seidauk bele konstrui ne’e balun iha munisípiu baucau, manatuto, covalima no munisípiu lautém.
enkuantu munisípiu ne’ebé konklui ona halo konstrusaun ba uma kbiit laek ne’e mak munisípiu aileu, dili, ermera, liquiça, manufahi no seluk tan.
benefisiáriu ba programa uma kbiit laek (ukl) ne’e hamutuk 1.254 no osan ne’ebé prevee hamutuk miliaun $25 ne’e aloka ba suku 424 no kustu ba kada uma kbiit laek ne’e entre $14.000 no $17.000.
diretóra sekretariadu tékniku administrasaun eleitoral (stae) munisípiu aileu, romana de jesus alves informa, eleitór hamutuk 4.916 iha aileu la tuir votasaun iha eleisaun prezidensial període 2022-2027 ne’e.

“husi total eleitóres ne’ebe mak la tuir vota hamutuk 4.916 husi total eleitór 33.524. no eleitór ne’ebé mak tuir votasaun 28.608 (85,34%),” hateten diretóra stae, romana de jesus ba jornalista iha nia kna’ar fatin, aileu.
notisia relevante : ramos horta manán iha munisípiu aileu ho votu 16.431, lú olo segundu lugar
tuir romana, antes ne’e stae, halo ona sosializasaun, iha sentru votasaun, ho objektivu atu eduka eleitóres sira vota ho lo’os no justu iha kada postu administrativu aileu.
“sosializasaun ne’ebé hala’o iha postu administrativu to’o ba iha laulara, lekidoe,  remexio no aileu nian. ami pasa ona informasaun ba sira, maibe wainhra sira la tuir vota ne’e konsiensia ema ida-idak nian,” nia dehan.
alende ne’e administradór munisípiu aileu, abel da conceção hateten katak husi eleitór  ne’ebé la partisipa ba votasaun oituan liu duke hirak ne’ebé partisipa ho total 85,34%. ne’e hatudu rezultadu diak.
“fila-fali ba ita nia sidadaun ninian konsiensia. sira sente katak elisaun ne’e importante ka lae, hanesan nasaun ida demokratiku ita tenki ezerse ita nia direitu hodi hili ita nian prezidente repúblika tuir konstitusaun rdtl,” dehan administrador munisípiu ne’e.
nia hatutan tan katak, esforsu hotu hala’o husi   stae no autoridade relevante. maibé,  atu partisipa iha votasaun fila fali ba ida-idak nia konsiensia.
sekretariadu tékniku administrasaun eleitorál (stae) rejista total 852.500 eleitór  iha territóriu nasionál  no diaspora 7.113.
total 852.500 eleitór  iha territóriu nasionál  ne’e mak husi munisípiu dili iha eleitór 190.710,  aileu (33.603), ainaro (45.833),  baucau (96.207), bobonaro (70.283), covalima (47.807),  ermera (82.714), lautém  (48.012), liquiça (50.987), manatuto (35.603), manufahi (40.825), viqueque  (58.421) no raeoa iha eleitór 51,495.
eleitór  iha  territóriu diaspora ho total 7.113 mak husi  australia ho total eleitór  1.487, koreia do sul  (1.277), englaterra (2.229), irlandia do norte (1.264) no 856 eleitór rejista iha portugal.
 tuir dadus hosi diresaun nasionál saúde públika liuliu departamentu vizilánsia epidemolojia iha ministériu saúde, tersa ne’e, relata pasiente dengue iha sa’e ba 1.316, hosi númeru ne’e labarik na’in-21 mak mate.
situasaun kazu dengue iha timor-leste, ohin loron 01 fevereiru 2022, kazu dengue hamutuk 1.316 no kumulativu óbitu na’in-21,” refere nota ne’ebé agéncia tatoli asesu kuarta ne’e.
 laiha estoke aimoruk rega susuk, dengue hamate labarik na’in-18
maioria kazu ne’e deteta hosi munisípiu dili ho totál 882, baucau 52, manatuto 92, covalima 31, ermera 77, manufahi 57, viqueque 19, ainaro 15, liquiça 29, aileu 20, no bobonaro 26, no raeoa ho kazu dengue tolu.
nune’e, kazu óbito iha fulan-janeiru 2022 iha munisípiu dili na’in-11, ermera na’in-haat, na’in ida hosi ainaro, na’in ida hosi bobonaro no na’in rua hosi covalima, no viqueuqe na’in ida nune’e totál case fatality rate nivel nasional ho 1,6%.
to’o ohin loron semana dahaat ne’e, relata dom alexo iha kazu 461, cristo-rei 173, vera-cruz 111 no nain-feto iha kazu 117.
entertantu, fasilidade saúde iha munisípiu dili hanesan hospitál nasionál guido valadares rejista ona kazu dengue hamutuk 205, klínika fatumeta 126, sentru saúde comoro 236, sentru saúde vera-cruz 50, sentru saúde formoza 144, sentru saúde becora 89, sentru saúde atauro 11, sentru saúde metinaro ualu, klínika bairru-pite 10 no klínika motael na’in-rua.
hngv laiha espasu 
xefe departamentu banku urjénsia hngv, vidal de jesus lopes, informa durante  fulan-janeiru, konsege fó tratamentu ba pasiente dengue 390, hosi númeru ne’e na’in-10 mak mate.
“fulan janeiru nia laran pasiente dengue hamutuk 390 mak halo ona tratamentu iha sala emerjénsia no na’in 10 mak mate tanba inan aman balun lori labarik sira mai ho kondisaun ne’ebé mak grave ona,” xefi departamentu ne’e hateten  ba jornalista sira iha hngv-bidau.
hosi númeru 390 ne’e barak mak transfere ba iha sentru internamentu vera-cruz ho razun tanba espasu mak limitadu, nune’e númeru pasiente ne’ebé mak iha hngv transfere na’in-188 hodi halo tratamentu iha ne’ebá.
“espasu nafatin problema tanba koridor nafatin tau kama, maibé ikus ikus ne’e kazu dengue menus ona, maibé    hngv nafatin ativa triajen. tanba ita haree kazu covid-19 aumenta fila-fali ita mós mantein nafatin triajen hodi deteta pasiente  sira ne’ebé mak mai halo tratamentu iha  ne’e,”nia esplika
aimoruk atraza 
diretór ezekutivu servisu autonomu medikamentu no ekipamentu saúde (sames), santana martins, informa aimoruk abate no fumigasaun sei to’o iha timor-leste tarde tanba ro atraka atraza iha singapura.
“tuir orariu aimoruk abate no fumigasaun to’o iha ita-nia rain ne’e iha loron 31 janeiru, maibé kestaun  transporte martima ka  ró atraka atrazu iha singapura entaun tuir dokumentu  ne’ebé mak ami simu ne’e  sei to’o iha ne’e 12 no 14 fevereiru 2022,” diretór ezekutivu sames ne’e akresenta.
sames halo esforsu hela ba malation ne’ebé mak apoia hosi organizasaun mundiál saúde  no prosesa  hela apoia hosi austrália hamutuk litru 1000 ne’ebé daudaun transporta hosi surabaya atu mai iha timor iha tempu badak.
“agora ba dengue teste kits ne’ebé ita simu ona dokumentu no trata hela atu selu taxa  espera  aban bele  hasai ona,  maibé ita daudaun ne’e esforsu hela para iha fulan ne’e nia laran ita-nia sasan bele too hotu iha ita-nia rain,” nia esplika.
ms apela ba populasaun
ministériu saude apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu hosi profisionál saúde sira.
apela mós ba autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau be semana ida dala ida.
hamoos sasan ka limpeza hanesan roda aat, bazu aifunan atu susuk labele tau tolun, haloot ropa ho di’ak iha uma-laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza muskiteru karik toba iha tempu loron no so’e lixu iha nia fatin.
 ms kontinua esforsu halo asaun prevensaun kombate dengue iha tl
kandidatu prezidente repúblika (pr) períodu 2022-2027 ho númeru sorteiu 01, isabel da costa ferreira, espera povu timor-leste sei hli prezidente repúblika ne’ebé hadomi no sei tau matan povu.

kandidatu prezidente repúblika (pr) períodu 2022-2027 ho númeru sorteiu 01, isabel da costa ferreira, no primeiru-ministru taur matan ruak. imajen/tatoli.
“ohin, loron 19 ita hotu mai ezerse ita-nia direitu ba hili ita-nia prezidente rep­úblika. ha’u espera povu timor-leste halo desizaun ne’ebé loos no di’ak atu hili prezidente repúblika ida-ne’ebé hadomi povu atu tau matan ba povu no rai ida-ne’e hodi bele liberta povu hosi terus no ki’ak,” isabel da costa ferreira hateten ba jornalista sira, hafoin vota iha eskola primária filiál metiaut, dili, sabádu ne’e.
nia deseiju, eleisaun ne’e la’o di’ak atu bele hetan rezultadu ida-ne’ebé di’ak no tuir povu nia hakarak, no rezultadu saida de’it mak akontese timor-oan hotu tenke simu.
“ha’u hakarak prezidente repúblika ida mais prósimu no prezidente ida besik povu, hamutuk povu no ki’ak sira atu ajuda sira sai hosi terus no ki’ak liu-liu ajuda sira-nia oan sira atu hetan oportunidade ba eskola no empregu. tanba ho eskola no matenek mak bele muda sira-nia vida, muda familia no nasaun. tanba ne’e, ha’u iha esperansa eleisaun ba tinan ne’e la’o di’ak no ita hein no ita hotu simu rezultadu tuir saida mak povu nia hakarak,” nia dehan.
entretantu, iha suku metiaut ne’e iha sentru votasaun rua mak sentru votasaun ida iha sede suku metiaut no ida seluk iha eskola primária filiál metiaut.
eleisaun ne’e hetan observaaun hosi observadór nasionál, internasionál, fiskál hosi kandidatu sira, brigadista, ofisiál eleitorál hosi sekretariadu tékniku administrasaun eleitorál (stae), komisaun nasionál eleisaun (cne, sigla portugés) no hetan seguransa másimu hosi polísia nasionál timor-leste (pntl).
totál votante iha sentru votasaun iha suku metiaut hamutuk 1.309, ne’ebé mai hosi aldeia tolu, hanesan aldeia 17 de abril, fatucama no carungulau.
diretór jerál sekretariadu tékniku administrasaun eleitorál (stae), acilino manuel branco, hateten atu redús votu nulu iha segunda volta mak brigada fó edukasuan votante ba eleitór sira iha suku-suku hodi bele ezerse sira-nia diretu votu ho loloos.

 cne rejista votu nulu kuaze 13.000 iha teritóriu inklui diaspora
“atu redús votu nulu iha eleisaun prezidensiál ba segunda volta, stae halo preparasaun ne’ebé másima no kontinua orienta nia brigada sira atu halo edukasaun votante ba eleitór sira, nune’e oinsá mak bele ezerse sira-nia diretu votu iha loron eleisaun nian ho loloos. nune’e, kontribui liután hasa’e taxa partisipasaun no redús votu nulu ne’ebé mak iha,” acilino hateten ba agência tatoli, iha nia knaar fatin caicoli, dili, kuarta ne’e.
stae orienta ona brigada sira atu kontinua halo edukasaun vontante ba eleitór sira, tanba iha eleisaun primeira volta ne’e votu nulu hamutuk 13.143 no hosi númeru ne’e inklui votu reklamadu 437.
“ho ne’e, ita briefing brigada sira atu kontinua lori informa ba iha ofisiál eleitór sira atu oinsá bele dezempeña di’ak liután iha eleisaun segunda volta nian. tanba iha preokupasaun balun ne’ebé mak hato’o katak iha prosesu kontajen ne’e la’o kleur loos,” nia dehan.
nia hateten, ho preokupasaun sira-ne’e mak órgaun eleitorál tau ona atensaun, nune’e iha eleisaun segunda volta bele aumenta taxa partisipasaun.
diretór jerál sekretariadu tékniku adminitrasaun eleitorál (stae), acilino manuel branco, hateten bainhira atu hakat ba segunda volta hein desizaun hosi tribunál rekursu (tr).

“bainhira atu hakat ba segunda volta, hein desizaun hosi tribunál rekursu,” diretór jerál sekretariadu tékniku adminitrasaun eleitorál (stae), acilino manuel branco, hateten ba jornalista sira, iha salaun stae, dili, segunda ne’e.
tuir nia, tribunál rekursu mak iha kompeténsia atu fó sai rezultadu avansa ba segunda volta ka naton ramat de;it ho primeira volta, maibé agora sei iha faze ka nivel apuramentu nia-laran.
daudaun ne’e, nia dehan, prosesu kontajen votu sei la’o hele apuramentu munisípiu ne’ebé sei falta mak munisipiu dili iha akta kuaze 50 mak seidauk tama, no aumenta tan  covalima no bobonaro ho akta lubuk ida.
“hanesan ita-boot sira hatene no akompaña katak ita-nia prosesu kontajen votu sei la’o hela liu-liu apuramentu munisípiu ne’ebé sei falta munisípiu tolu hanesan dili iha akta kuaze 50 mak seidauk tama. covalima kuaze akta 18 no bobonaro falta akta 21 ka 22, nune’e ita seidauk bele hateten taxa partisipasaun ba públiku bainhira apuramentu nasionál ramata ona,” nia dehan.
bainhira apuramentu iha munisípiu tolu ne’e konklui ona mak foin bele fó sai nia rezultadu maibé agora ne’e seidauk bele fó sai.
“prosesu seidauk ramata ita seidauk bele konklui prosesu apuramente votu validu hosi munisípiu tolu mak depois partisipasaun hosi munisípiu tolu ne’e hira no sei aumenta hira tan mak foin bele hatene taxa partisipasaun ne’e hira, deposi mak bele hasai nia konkluzaun,” nia dehan.
atu hatene kona-ba taxa partisipasaun eleitór sira, nia dehan, ramata apuramentu munisípiu mak foin bele hatene loloos eleitór ne’ebé ezerse ninia direitu votu iha eleisaun prezidensiál ne’ebé akontese iha loron 19 fulan-marsu, no to’o ohin dadeer prosesu apuramentu ba akta sira iha munisípiu atinje ona 91.075%.
kona-ba eleidaun segunda volta ne’e haktuir iha konstituisaun rdtl artigu 76 (eleisaun) iha elínea 3 hateten klaru katak wainhira kandidatu sira hetan votu hanesan, sei hala’o fali eleisaun dala ida tan, liutiha loron tolunulu husi loron votasaun ida foin liubá kotuk, no iha alínea 4 haktuir iha eleisaun daruak, kandidatu na’in-rua (2) ne’ebé hetan liu votu no la hasai sira-nia kandidatura mak bele tuir.   .
nune’e mós iha alterasaun lei eleitorál prezidente repúblika númeru 7/2006, 28 dezembru, iha artigu 46.° (assembleia de apuramento nacional) iha alínea 1 hateten; recebidas as atas de apuramento municipal e de apuramento no estrangeiro, a cne procede, em setenta e duas horas, ao apuramento nacional, conferindo as atas de apuramento municipal e de apuramento no estrangeiro, e decidindo definitivamente os votos nulos, os votos sobre os quais haja recaído reclamação, bem como as reclamações que hajam sido apresentadas. 
iha alínea 2 dehan, terminadas as operações referidas no número anterior e, no mesmo prazo, a cne elabora e afixa na sua sede a ata do apuramento provisório dos resultados nacionais com cópia para o stae e para os órgãos de informação nacionais. 
iha artigo 47.° (recurso) iha alínea 1 hateten cabe recurso do apuramento provisório dos resultados nacionais publicado pela cne, a interpor no prazo de vinte e quatro horas da sua afixação, para o coletivo do stj, que notifica de imediato os interessados e decide em igual prazo.
iha alínea 2 hateten; terminado o prazo para interposição de recurso sem que tenha havido lugar a ele, a cne remete ao stj a ata do apuramento dos resultados nacionais, acompanhada das atas de apuramento municipal e de apuramento no estrangeiro, e de quaisquer outros documentos que repute importantes, com a menção expressa de não ter sido apresentado recurso.
artigo 48.° (proclamação dos resultados e validação da eleição) iha alínea 1 hateten; o stj, decidido o recurso nos termos do n.º 1 do artigo anterior ou expirado o prazo sem que tenha havido lugar a ele, analisa a documentação remetida pela cne, julga por acórdão a validade da eleição do presidente da república e, através do seu presidente, proclama os resultados definitivos no prazo máximo de setenta e duas horas, anunciando obrigatoriamente o número total de eleitores inscritos e votantes, votos em branco e votos nulos, o número, com a respetiva percentagem, dos votos atribuídos a cada candidato, e o nome do candidato eleito, ou o nome dos dois candidatos concorrentes ao segundo sufrágio. 
iha alínea 2 haktuir; o acórdão do stj é remetido para publicação no jornal da república com cópia para a cne e para o stae. 
iha alterasaun lei eleitorál prezidente repúblika iha artigu 49.° (segunda votação) hateten; aplicam-se à segunda votação as disposições gerais da presente lei, com as devidas adaptações.
nune’e mós iha artigo 50.° (candidatos admitidos à segunda votação) iha alínea 1 hateten; o presidente do stj, tendo por base os resultados referidos no n.º 2 do artigo 46.°, e no prazo de setenta e duas horas, indica por aviso os candidatos admitidos à segunda votação.
iha alínea 2 haktuir; no mesmo dia, e após a publicação do aviso referido no número anterior, o presidente do stj procede ao sorteio das candidaturas admitidas para o efeito de lhes ser atribuída uma ordem nos boletins de voto.
primeiru-ministru (pm), taur matan ruak, hateten governu liu hosi ministériu saúde kontinua hala’o asaun prevensaun hodi kombate moras dengue iha timor-leste.

 ministra odete: “governu esforsu hela atu ‘kombate’ moras dengue”
“dengue afeta ita-nia sidadaun sira sai preokupasaun boot loos tanba hamate ita-nia oan ka labarik 21 no rihun resin mak afetadu. maibé ita halo hela esforsu oinsá neutraliza ida-ne’e no tuir indikasaun katak komesa tun uitoan ona, ita espera bele ultrapasa faze ida-ne’e,” primeiru-ministru hateten ba jornalista sira hafoin ramata enkontru semináll ho prezidente repúblika, francisco guterres ‘lú olo’, iha edifísu palásiu prezidensiál nicolau lobato, bairru pite, kinta ne’e.
ministériu saúde iha medida rua halo hela hodi neutraliza kazu dengue iha rai-laran mak limpeza hamoos lata mamuk, bee nalihun, hamos vazu hodi labele fó fatin ba susuk moris barak liután no ida seluk mak fumigasaun regra susuk evita alastra.
“entaun, ha’u espera ida-ne’e esforsu ne’ebé halo ita bele minimiza risku ne’ebé ita-nia sidadaun hasoru,” nia hateten.
durante enkontru, pm taur matan ruak mós relata rezultadu vizita ba munisípiu sira liu-liu oinsá reasaun autoridade lokál no populasaun sira-nian noo preparasaun eleisaun prezidensiál 2022, ba prezidente repúblika.
antes ne’e, iha loron 31 janeiru ne’e, debate urjente iha parlamentu nasionál, ministra saúde, odete maria freitas belo, hateten kontinua esforsu asaun prevensaun hodi kombate moras dengue iha timor-leste, ne’ebé daudaun kazu númeru rejista makaas.
ministériu saúde liuhosi dirasaun prestasaun saúde iha 26 janeiru 2022 haktuir kazu dengue iha dili aumenta ho nia case fatality rate ne’e hatudu katak dili sai hanesan fatin surtu dengue makaas tebes.
nune’e. governu halo halo jestaun ba kazu ne’ebé sa’e aumenta iha semana dahuluk fulan janeiru tinan ne’e no expansaun departamentu emerjénsia ba hospitál nasionál guido valedares (hngv) ba iha izolamentu vera cruz no sentru saúde formoza hodi halo atendimentu kazu emerjénsia tanba departamentu emerjénsia hngv la akumula pasiente barak.
planu kontijénsia seluk mak prepara izolamentu tasi-tolu hanesan departamentu emerjénsia atende pasiente dengue bainhira númeru aumenta.
ministra saúde hateten, asaun importante seluk halo promosaun saúde kona-ba ema ida-idak oinsá halo ninia prevensaun iha uma rasik, kampaña informasaun, reativa atividade ekipa task force atu hala’o servisu ativu no promove partisipasaun ativu autoridade lokál no komunidade hanesan limpeza iha bairru.
atu kombate dengue tenke haforsa promosaun saúde, sensibilizasaun no reforsa kondisaun infraestrutura kontinua hala’o.
ba área prevensaun nian, ms liuhosi dirasaun jerál prestasaun saúde hala’o fumugisaun iha área sira-ne’ebé rejista kazu makaas.
nune’e, ms koopera no servisu hamutuk ministéiru administrasaun estatál (mae), ministériu obras públika (mop) hodi hamoos balleta, limpeza iha bairru risku ho autoridade lokál no  komunidade.
ministra ne’e hateten, iha 2021 ministériu rasik ho servisu autónomu medikamentu no ekipamentu saúde (sames) tau orsamentu hodi sosa ekipamentu médiku abate kuaze kilógrama 1875 no malatiun litru 1400 litru hodi halo fumigasaun. ida-ne’e mak sei iha deliberasaun seidauk to’o iha ita-nia fatin maibé iha tempu hanesan ita uza hela kímiku sira-ne’ebé ninia estoke hosi 2020 nian.
ms propoin servisu hamutuk organizasaun mundiál saúde (oms) no ajénsia sira apoia governu iha 2021 hodi sosa abate kilógrama 624 ho malatiun litru 200, tanba iha tinan 2022 iha hela prosesu kompras nian laran.
tuir dadus hosi dirasaun nasionál saúde públika lihosi departamentu vijilánsia epidemolojia iha ministériu saúde, to’o iha 01 fevereiru ne’e rejista pasiente dengue hamutuk 1316, hosi númeru ne’e labarik na’in-21 mak mate.
maiória kazu ne’e deteta hosi munisípiu dili ho totál 882, baucau 52, manatuto 92, covalima 31, ermera 77, manufahi 57, viqueque 19, ainaro 15, liquiça 29, aileu 20, no bobonaro 26, no raeoa ho kazu dengue tolu (3).
nune’e, kazu óbitu iha fulan-janeiru 2022 iha munisípiu dili na’in-11, ermera na’in-haat, na’in-ida hosi ainaro, na’in-ida hosi bobonaro no na’in-rua hosi covalima no viqueuqe na’in-ida, nnune’e totál case fatality rate nivel nasionál ho 1,6%.
to’o loron semana dahaat ne’e, relata postu administrativu don alexo iha kazu 461, cristo rei 173, vera cruz 111 no postu administrativu nain feto iha kazu hamutuk 117.
entertantu, fasilidade saúde iha munisípiu dili hanesan ospitál nasionál guido valadares (hngv) rejista ona kazu dengue hamutuk 205, klínika fatumeta 126, sentru saúde comoro 236, sentru saúde vera cruz 50, sentru saúde formoza 144, sentru saúde becora 89, sentru saúde atauro 11, sentru saúde metinaro ualu, klínika bairru pite 10 no klínika motael na’in-rua.
ministériu saúde apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós ba populasaun iha dili laran no mós iha munisípiu sira seluk atu no husu mós ba autoridade munisipál no autoridade lokál atu bele orienta komunidade halo limpeza jerál iha suku no bairru sira liu-liu fase tanke, bidon ka balde tau be semana ida dala ida.
hamoos sasán ka limpeza hanesan roda aat, vazu-aifunan atu susuk labele tolun iha laran, haloot ka hikar roupa ho di’ak iha uma-laran, uza roupa ne’ebé liman naruk karik toba iha tempu loron, uza aimoruk hanesan repelente ka autan, uza muskitéiru karik toba iha tempu loron no so’e lixu iha nia fatin.
autoridade inspesaun no fiskalizasaun ba atividade ekonómika sanitária no alimentár (aifaesa), sesta ne’e, halo atividade inspesaun ba tabaku ilísitu sira iha merkadu taibesi.
sub-inspetór jerál aifaesa, deonísio neto da silva. francisco sony
sub-inspetór jerál aifaesa, deonísio neto da silva, hateten, objetivu atividade ne’e tanba iha tabaku balun mak governu la autoriza atu komersializa iha merkadu, bazeia ba dekretu-lei númeru 14/2016 kona-ba rejime kontrolu tabaku, ne’ebé bandu negosiante sira fa’an tabaku elísitu.
“hosi intervensaun ekipa, deteta negosiante na’in-lima fa’an sigaru elísitiu, nune’e ita halo apreensaun ba tabaku joker plástiku 480, surya slop 11 no masu 263,” reprezentante aifaesa informa iha merkadu taibesi.
 aifaesa prende tabaku ilísitu 117 no joker kaixa tolu
aifaesa halo apreensaun ba tabakuho marka surya no joker, iha merkadu taibesi, sesta (11/03). francisco sony
nia dehan, bainhira negosiante sira kontra dekretu-lei 14/2016, hodi kontinua fa’an tabaku elísitiu maka autoridade kompetente sei prosesa tuir lei no sei hetan sansaun multa osan ho montante hahú hosi $70 to’o $1.000.
iha biban hanesan, negosiante tabaku, fernando tilman, sente triste tanba aifaesa foti sasán ne’ebé durante ne’e nia fa’an hodi sustenta família nia moris.
negosiante tabaku iha merkadu taibesi, fernando tilman. francisco sony
“ami sosa tutan sasán mak fa’an, tanba ne’e sente triste bainhira aifaesa mai foti hotu ami-nia tabaku ne’ebé ami faan, maibé nu’udar sidadadun tenke kumpre ba lei ne’ebé iha. ha’u sujere ba governu, bainhira halo ona apreensaun ba ami-nia sasán, tenke mós kontrolu ba sasán tama ilegál sira, hanesan kontinua hatama tabaku mai, nune’e ami mós labele fa’an,” nia dehan.
atividade inspesaun ne’e ho kooperasaun ho polísia nasionál timor-leste (pntl) hosi unidade servisu investigasaun kriminál nasionál no polísia eskuadra nain-feto.
sekretáriu estadu komunikasaun sosiál (sekoms), merício juvinal dos reis ‘akara’, segunda ne’e simu vízita kortezia hosi governu austrália liuhosi embaixadór iha timor-leste, william costtelo, hodi hametin kooperasaun no diskute kona-ba servisu iha área komunikasaun nian.

“ha’u dehan kooperasaun sira-ne’e kontinua, liu-liu liga ba servisu iha área komunikasaun nian. embaixadór vízita kortezia ida mai iha ne’e no ami na’in-rua troka ideia kona-bá servisu ho mídia. aleinde ne’e ko’alia mós programasaun balun mak ami hala’o ligasaun ho jornalista, oinsa ita reforsa di’ak liután ita-nia kooperasaun entre nasaun rua,” merício juvinal dos reis ‘akara’ hateten ba jornalista sira, hafoin hasoru malu ho embaixadór austrália, william costtelo, iha palásiu governu, dili, segunda ne’e.
governante ne’e informa no atualiza ba embaixadór foun william costtelo katak kooperasaun entre embaixada austrália iha timor ho sekoms ne’e la’o kle’ur ona no servisu la’o di’ak tebese durante ne’e, hosi embaixadór sesante, petter robert, bainhira sei hala’o nia mandatu iha timor-leste.
vizita ida-ne’e atu hametin no hakle’an liután kooperasaun entre timor-leste no austrália hodi troka informasaun no nia atualiza ba sekoms kona-ba projetu fibra optik ne’ebé mak governu timor halo koordenasaun ho governu austrália.
“ha’u hanoin ita-boot sira akompaña, ita-nia primeiru-ministru taur matan ruak dehan beibeik ona prioridade ida mak projetu fibra optik, atu nune’e ita-nia sidadaun sira bele utiliza mídia ho internet lalais, fásil no baratu. ida-ne’e mak ita-nia interrese,” nia dehan.
aleinde ko’alia kona-ba servisu mídia, nia informa, atualiza mós informasaun kona-ba sekoms fó apoia mídia estadu, rádiu komunidade, inklui oinsá jere hoax (lia falsu) atu nune’e sidadaun sira iha matenek hodi utiliza plataforma mídia ho di’ak.
nia dehan, embaixadór ne’e informa kona-ba kooperasaun entre rádiu televizaun timor-leste, empreza públika (rttl, e.p) ho mídia austrália nian ho naran australian broadcasting corporation (abc) ne’ebé daudaun ne’e prosesu téknika la’o hela.
“ha’u hanoin kooperasaun entre mídia rua ne’e di’ak. aliende ne’e, abc nu’udar mídia profisionál no kle’ur, entaun ita tenke koopera ho sira atu hasa’e ita-nia kualidade,” governante ne’e hateten.
embaixadór austrália iha timor-leste, william costtelo, hateten governu austrália nia knar iha ne’e atu atualiza koneksaun internet ho di’ak, entaun agora governu timor-leste halo hela prosesu atu hetan kompañia ida, nune’e bele dezenvolve koneksaun internet.
 ministériu saúde (ms) inaugura estasionamentu veíkulu iha hospitál nasionál guido valadarese (hngv) hodi fasilita profisionál saúde no família pasiente bele estasiona nia karreta no motór sira ho seguru.
“estasionamentu ne’e importante ba nesesidade públiku nian liuliu profisionál saúde no vizitante sira mai hngv, hodi vizita pasiente sira atubele para karreta no motór sira iha fatin di’ak no seguru ho gratuitu,” diretór jerál serbisu koorporativu ministériu saúde, marcelo amaral, hateten iha ámbitu inaugurasaun iha hngv-bidau, kinta ne’e.
estasionamentu veikulu iha hngv, kinta 13/1/2022.  antonio dasiparu
nune’e, diretór ne’e husu seguransa sira atu halo atendimentu ba ema ho didi’ak liuliu tuir regra ne’ebé estabelese ona.
iha fatin hanesan, diretór ezekutivu hngv, alito soares, hateten, ospitál sai instituisaun nasionál ne’ebé presiza fó fornesimentu ospitál nian ho kualidade no efikásia inklui efisiénsia atu sai sentru kualidade exelente ba atendendimentu saúde públika.
“ita iha ona estasionamentu, ita mak uma na’in tenke kumpre regra hodi hadi’a  di’ak liután parajen ida ne’e  tanba iha parajen ida ne’e iha grupu haat a b c no d, nune’e publiku bele la’o tuir ida ne’e ho diak ,” diretór ezekutivu hngv ne’e enkoraja.
hngv hanesan sentru úniku iha timor-leste ne’ebé simu pasiente hosi sentru saúde sira ospitál referál lima iha munsípiu ne’ebé transporte para la tuir regra kódigu estrada  fó impaktu ba movimentu  ambulánsia  tama no sai hosi banku emerjénsia.
regulamentu estesionamentu
ho razaun sira ne’e, konsellu diretivu hngv deside hodi hasai karta sirkulár ho ninia regulamentu hanesan, regra jerál, kompetensia pesoál seguransa hngv no parajen iha banku emerjénsia no seluk tan.
movimentasaun komunidade sira iha areador emergensia hngv, kinta 13/1/2022.antonio dasiparu
sirkulasaun jerál iha hngv sei tuir regra hanesan, velosidade tenke moderada  no labele liu 20km/h, sirkulasaun no para karreta inklui motór tenke tuir regra kódigu estrada, orientasaun husi seguransa obriga ema hotu tenke halo tuir, labele para karreta ka motór iha fatin ne’ebé la autoriza, ikus-liu labele prátika asaun ne’ebé sei difikulta sirkulasaun karreta ka motór.
“ita nia regra sira ne’e inklui regra parajen sira sei implementa hahú iha loron 7 fevereiru tinan ne’e,” nia akresenta.
 hngv laiha espasu sufisiente simu pasiente
 xefe unidade ba programa moras tropikál negligenciada (mtn), iha ministériu saúde, josé liu fernandes, hateten ministériu saúde (ms) deside ona hodi komemora loron mundiál lepra iha munisípiu bobonaro, aban (28/01), tanba kazu moras lepra númeru aas iha munisípiu refere.
“tinan ida ne’e, ita sei selebra loron mundiál lepra iha bobonaro. selebrasaun ne’e ho objetivu atu divulga informasaun kona-ba asaun prevensaun importante sira ne’ebé mak komunidade presiza hatene hodi kombate lepra iha timor-leste,” josé liu fernandes hateten ba agência tatoli iha nia knaar fatin-lahane, dili, tersa ne’e.
notisia relevante: hena-mutin iha isin-lolon la sente katar no moras, sintoma lepra 
tuir nia komunidade presiza kompriende saida mak moras lepra, no ninia impaktu sira atu nune’e komunidade sira bele hakbesik-an ba sentru saúde sira hodi halo tratamentu karik iha sintoma ka sinál ruma kona-ba moras lepra.
“parte relevante hotu, inklui parseiru sira no ngo hirak ne’ebé mak toma konta kona-ba kombate moras lepra iha timor-leste, sei partisipa iha komemorasaun ba loron importante ne’e. ami mós konvida maluk sira ne’ebé mak moris ho lepra ka hetan moras lepra ne’ebé mak agora daudaun halo hela tratamentu atu partisipa mós iha eventu refere. tanba atividade ne’e importante tebes ba komunidade atu hatene  impaktu husi moras lepra ne’e rasik,” nia akresenta.
tanba, impaktu hosi moras lepra risku ba ema nia vida, bainhira la halo tratamentu sedu mak bele kauza difisiénsia matan, fíziku no seluk tan.
tanba ne’e, ms ho ajénsia relevante sira halo contact tracing no random screening atu deteta maluk sira ne’ebé mak hetan moras lepra.
tuir ajenda iha selebrasaun refere, sei halao screening no contact tracing hodi indentifika maluk sira ne’ebé mak sofre moras lepra.
“antes selebrasaun refere, ami deteta ona ema liu na’in-20 mak hetan moras lepra iha munisípiu bobonaro. tanba ne’e mak contact tracing ne’e importante atu buka hatene kondisaun pasiente lepra sira ne’ebé mak sei halo hela tratamentu. ezemplu ida mak hanesan, tinan kotuk ami deteta familia ida iha ema na’in-tolu mk hetan moras lepra, maibé depois ami halo contact tracing, iha tan membru familia na’in-rua mak hetan moras ida ne’e,” nia esplika.
iha komemorasaun refere, kampaña konsientizasaun lepra sei fó sai iha tv no radio hodi hasa’e koñesimentu komunidade sira nian hodi kombate lepra iha timor-leste.
tuir dadus desde tinan 2000 too agora ministériu saúde rejista ona kazu lepra liu ona ema na’in-5.000 iha timor-leste.
notisia relevante: tratamentu lepra, depende kondisaun
xefe sentru saúde formoza, jaime dos reis belo, hahú iha fulan dezembru 2021 to’o meadu janeiru 2022, rejista paseinte pozitivu dengue na’in-32, hosi númeru ne’e mate na’in-rua.
“moras dengue nia númeru sa’e hahú husi fulan dezembru mai to’o agora, ita rejista ona kazu dengue hamutuk 32 no mate na’in rua. ema na’in-rua ne’ebé mak mate ne’e iha fulan dezembru 2021. maibé iha janeiru ne’e ita seidauk rejistu ema mate no pasiente sira ne’e mai hosi lahane orientál no bemori,” xefe sentru saúde formoza ne’e hatete ba tatoli iha nia kna’ar fatin,kuarta ne’e.
pasiente dengue aumenta ba 521, óbitu nain-sia
tuir resposavél ne’e, sentru ne’e sei iha espasu sufisiente atu simu pasiente sira no mós médiku sira, parteira no enfermeiru prepara atu fó atendimentu saúde.
“iha sentru ne’e mós fó baixa ba labarik kiik no ema boot, ne’ebé kada loron ita fó baixa ba ema na’in-30 to’o 40 no minímu-liu mak na’in-20, maibé kama sei sufisiente hela” nia akresenta.
hodi hatutan, “ami mós konsulta tuir saida mak iha, maibé hanesan xefe sefi sentru ne’e husu ba ministériu saúde bele hadi’a ami-nia kobe house ne’e hodi fó tratamentu ba pasiente sira ho di’ak,” nia sujere.
alende ne’e, sentru saúde ne’e rejista mós moras infensaun respiratóriu (ispa), diareia no moras kulit.
laiha transporte
xefe sentru saúde formosa mós hatutan, sentru ne’e enfreta hela difikuldade, bainhira hala’o atividade klínika movél hodi fó atendimentu ba komunidade sira tanba laiha transporte ka karreta.
“ami-nia difikuldade ida mak transporte tanba iha de’it karreta ambulánsia, ne’ebé laiha transporte atu reforsa servisu klínika movel hodi vizita komunidade, eskola-sira nomós vizita domisiliáriu ne’e mak difikulta ba ami–nia servisu,” nia preokupa. 
sentru saúde ne’e hala’o attividade klínika movél iha suku lahane orientál, suku bemori, suku santa-cruz, bidau lecidere, bidau akadiruhun, nune’e presiza transporte atu fó konsulta ba komunidade sira kada fulan.
“agora ambulansia ne’ebé mak iha ne’e espesiál ba tula pasiente transferénsia sira ba hospitál nasionál guido valadares (hngv) no mós lori ba vera-cruz no karreta multifunsaun ne’e patrimóniu estadu foti, ne’ebé atividade sira ne’e la la’o ona,” nia preokupa.
 pasiente dengue na’in-132 konsege rekuperadu
diretòr servisu munisípiu agrikultura covalima, domingos gusmão, relata iha tinan 2021 ne’e área kultivasaun fore-mungu hosi postu administratuvu tilomar, suai vila, maucatar no zumalai prodús fore-mingu tonelada 13,86.97.

“bazea ba dadus, ita haree munisípiu covalima potensialidade ba produsaun fore-mungu ne’ebé iha tinan 2021 área kultivasaun fore-mungu hosi postu administrativu tilomar, suai, maucatar no zumalai, bele hasa’e produsaun tonelada 13,86.9,” domingos gusmão informa ba agência tatoli, iha nia knar fatin tabakolot, kuarta ne’e.
área kultivasaun fore-mungu tonelada 13,86.9 mai hosi postu administrativu sira hanesan postu administrativu tilomar área kultiva fore-mungu 75, produtividade 1.3 no produsaun tonelada 97.5, suai vila área kultiva fore-mungu 772.18, produtividade 1.5 produsaun tonelada 1158.27, maucatar área kultiva 83, produtividade 1.4 produsaun tonelada 116.2, zumalai área kultiva 12.5, produtividade 1.2 produsaun tonelada 15.
tanba ne’e, nia dehan, dadus tinan 2021 hasa’e produsaun fore-mungu 13,86.9 maibé dadus tinan 2022 seidauk iha, tanba époka seidauk tempu atu kuda fore-mungu no hafoin kuda mak foin iha dadus nune’e foin lalais fahe ona fini fore-mungu tonelada haat ba agrikultura sira iha munisípiu covalima. 
“foin lalais ita fahe ona fore-mungu tonelada haat, duké ita tau iha ne’e sai fuuk, di’akliu ita distribui  ba benefisiariu sira, iha postu administrativu 7 tuir kondisaun kultivu ne’ebé ita iha. ita ko’alia kona-ba ai-horis ema bolu rekejitu kresimentu no komoditi la hanesan,” nia dehan.
munisípiu covalima potensialidade hasa’e produsaun fore-mungu, tanba ne’e servisu munisípiu agrikultura covalima distribui ona fini ba agrikultura sira hodi bele hasa’e produsaun.
“covalima área ne’ebé prodús fore-mungu, nune’e ita distribui ona fini fore-mungu bazea rekejitu, hein sira bele kuda no kuida ikus mai bele fó produsaun. tanba agrikultuta atu kuda de’it la to’o, ita kuda no ita mós tenke kuida. ita la susesu, ita labele ko’alia kona-ba koileta,” nia hateten. 
diretór administrasaun no finansa iha ministériu asuntu parlamentár no komunikasaun sosiál (mapkoms), adriano monteiro informa, kuarta (23/03) aban, mapkoms sei submete naran jornalista liña frente hamutuk 507 ba ministériu finansa (mf), nune’e bele prosesa no jornalista sira bele hetan suplementu remuneratóriu.

 mapkoms prosesa hela subsídiu ba jornalista liña frente
“aban dadeersan, ita submete ona lista jornalista liña frente hamutuk 507 ba ministériu finansa, nuene’e bele prosesa. lista ba jornalista liña frente ne’ebé durante ne’e verifika hosi finansa mapkoms nian daudaun ne’e rezolvidu ona, nune’e submete ona ba mf hodi halo pagamentu,” adriano monteiro hateten ba ajénsia tatoli, via telefónika, tersa ne’e.
enkuantu, jornalista na’in-507 ne’ebé sei hetan suplementu remuneratóriu ne’e mai hosi territóriu nasionál ne’ebé kompostu hosi jornalista sira hosi mídia emprime no mídia eletrónika hanesan rádiu, online no no televizasaun.
diretór nasional diseminasaun informasaun (dndi) iha ministériu asuntu parlamentár no komunikasaun sosiál (mapkoms), estevão belo, hateten jornalista sira-ne’ebé sei hetan suplementu remuneratóriu ne’e hamutuk 507 ne’ebé kompostu hosi jornalista, editór, fotaografu no videografista.
 hahú janeiru too horisehik, diresaun nasionál saúde públika liuliu departamentu vijilánsia epidemolojia iha ministériu saúde, rejista pasiente dengue hamutuk 5.264, hosi númeru ne’e labarik na’in-57 mak mate.
“situasaun kazu dengue iha timor-leste hosi janeiru mai too horiseik hamutuk kazu 5.264 no kumulativu óbitu na’in 57,” refere nota ne’ebé agência tatoli asesu, segunda ne’e.
maioria kazu ne’e deteta husi munisípiu dili ho totál 3.597, baucau 331, manatuto 176, covalima 149, ermera ho kazu 118, manufahi 213, viqueque 83, ainaro 45, liquiça 164, aileu 85,  bobonaro 58, lautem 165 no rejiaun administrativu espesiál oé-cusse no ambeno (raeoa)  na’in-neen.
munisípiu dili nafatin rejista kazu ne’ebe a’as iha fulan juñu 2022, ho totál kazu 3.671, kompostu hosi postu administrativu dom-alexo iha kazu 2.206, cristo-rei 542, vera-cruz 405 no nain-feto 444.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 636, klínika fatumeta 308, sentru saúde comoro 1.392, sentru saúde vera-cruz 253, sentru saúde formoza 689, sentru saúde becora 264, klínika moris foun ida, sentru saúde atauro 12, sentru saúde metinaro 50, klínika bairru-pité 60 no klínika motael na’in-tolu.
ms apela ba komunidade 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala-ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-56 no pasiente dengue sa’e ba 4.930
diretór jerál sekretariadu tékniku administrasaun eleitorál (stae), acilino manuel branco, hateten taxa partisipasaun eleisaun prezidensiál 2022 ne’e sa’e ka aas liu to’o atinje 77,26% kompara ho eleisaun 2017 ne’ebé taxa partisipasaun atinje 71,18%.

“taxa partisipasaun iha eleisaun 2022 kompara ho eleisaun 2017 ne’e, eleisaun 2022 ne’e aas liu tanba eleisaun 2017 taxa partisipasaun eleitór 71,16% ho eleitór hamutuk 743.150 maibé eleisaun 2022 ne’e taxa partisipasaun eleitór 77,26% ho eleitór hamutuk 647.172. signifika eleisaun 2022 ne’e sa’e no ass liu,” acilino manuel branco hateten ba jornalista sira, bainhira partisipa plenária iha cne ba abertura apuramentu, segunda ne’e.
diretór jerál ne’e hatutan, ko’alia kona-ba rezultadu stae lakohi adianta prosesu ruma ne’ebé seidauk tau rohan loloos no hosi parte stae nian konklui ona maibé iha cne sei iha tan loron tolu ba apuramentu nasionál ba buletin votu.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31% ), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31 %), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
ministra saúde, odete maria freitas belo, hateten koordena ona ho ospitál nasionál guido valadares (hngv, sigla portugés) atu muda pasiente sira ne’ebé baixa maibé la uza ekipamentu espesífiku ba halo tratamentu iha vera-kruz.
“ha’u enkontru ona ho diretór ezekutivu hngv ho diretora servisu saúde munisípiu dili hodi haree fatin izolamentu vera-kruz ne’ebé mamuk ona, bele utiliza ba pasiente ne’ebé mak baixa, maibé la uza ekipamentu espesífiku sira muda fali ba halo tratamentu iha vera-kruz atu hamamuk fatin hodi prepara ba moras dengue nian”, ministra odete ba tatoli iha pálasiu governu-dili, kuarta ne’e.
  hngv laiha espasu sufisiente simu pasiente
hngv rejista pasiente ne’ebé daudaun baixa hamutuk 750, hosi númeru ne’e maioria pasiente ho pozitivu dengue.
governante ne’e dehan hngv ho servisu saúde munisípiu dili, hala’o hela preparasaun atu muda pasiente ba vera-kruz.
iha fatin ketak, diretór ezekutivu hngv, alito soares, informa tempu badak hngv muda pasiente iha departamentu  nifas ba halo tratamentu iha vera-kruz.
“ita  prepara ona fatin atu tempu badak ita muda pasiente ne’ebé ho kondisaun di’ak ba iha vera-kruz hodi halo tratamentu”, nia garante.
 2021, ssmd rejista pasiente dengue 672 no óbitu na’in-ualu
kandidatu prezidente repúblika (pr) períodu 2022-2027 ho númeru sorteiu 05, anacleto bento pereira, hateten bainhira ema hatene partidu demokrátiku repúblika timor (pdrt) nia lema ”tempu to’o ona hamutuk ho ha’u, ita tane aas no halulik fila fali lei inan” ne’e, ema sei hatene pdrt atu apoiu kandidatu pr ida-ne’ebé iha eleisaun segunda volta.
nia hateten, tanba pdrt mak kandidata nia ba prezidente repúblika 2022-2027 entaun desizaun atu fó apoiu ba kandidatu pr josé ramos horta ho votu 301.481 (46,58%) no francisco guterres ‘lú olo’ ho votu 143.408 (22,16%) ne’e, tenke liuhosi desizaun orgaun partidariu ida-ne’ebé aas liu iha partidu laran.
“ha’u-nia kandidatura ne’e reprezenta partidu ida, entaun desizaun labele kandidatu mesak mak foti, maibé tenke liuhosi orgaun partidáriu ida ne’ebé ass liu iha partidu laran mak bele foti. ami ko’alia ona iha ohin dadeer, maibé ofisiálmente sei halo liuhosi komunikadu ida-ne’ebé prezidente partidu rasik mak sei hato’o. em prinsipiu, hanesan ohin ha’u dehan ona, hosi ami-nia lema de’it bele fó ona kompreensaun ida katak ami atu apoia kandidatu pr horta ka lú olo,” anacleto bento pereira hateten ba agéncia tatoli, via telefónika, tersa ne’e.
durante ne’e, nia dehan, nia parte hetan ona kontaktu hosi partidu rua hanesan cnrt no fretelin atu fó apoia maibé sei desisaun hosi estrutura partidu nian.
“hanesan baibain polítika nia lala’ok ne’e iha komunikasaun ona hosi partidu rua ne’ebé sira-nia kandidatu atu tama ba segunda volta. maibé, komunikasaun ne’e normál atu to’o desizaun ne’e sei liuhosi prosesu lubuk oan ida-ne’ebé felizmente ami liu tiha ona iha ohin maibé komunikasaun ofisiál tenke feitu hosi prezidente, ne’ebé mak ho kompetensia kedas,” nia dehan.
nia espera kandidatu rua ne’ebé bainhira eleitu ba prezidente repúblika tenke sai aman ba nasaun, labele sai aman ba partidu congresso nacional de reconstrução de timorense (cnrt) ka frente revolucionária de timor-leste independente (fretilin).
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi pdrt ba períodu 2022-2027 ho númeru sorteiu lima (5), anacleto bento ferreira, hetan votu 13.059 (2,o%), ne’ebé hela iha pozisaun neen (6) entre kandidatura 15 seluk.
aleinde ne’e, nia konsidera ninia kandidatura ba pr ne’e sai hanesan sasukat no susesu ida ba partido democrático da república de timor (pdrt), tanba rezultadu apuramentu munisipál ne’e nia okupa fatin dahitu hosi kandidatu pr na’in-16 ne’e.
“ha’u hanoin, ha’u-nia primeira aparensia vida polítika nasionál ba ha’u sente individuálmente ne’e susesu ida, tanba ho ha’u-nia primeira aparensia ne’e fó kedas rezultadu ida ne’e no rezultadu ne’ebé ha’u hanoin seida’uk to’o lolos másimu, tanba partisipasaun ne’e sei minimu hela. rezultadu ne’e, ba ami kontribuisaun partidu nian pozitivu tebes. tanba ne’e ha’u hanoin ne’e susesu ida mai partidu,” nia dehan.
nia informa, pdrt mós iha hela faze organizasaun no foin mak monta estrutura iha munisípiu sira iha fulan tolu ka haat nia laran, sira deside tuir eleisaun, tanba ida-ne’e hanesan meiu ida atu koko sira-nia forsa polítika no atu hatene militante sira-nia fidelidade ba partidu.
sekretáriu estadu ambiente (sea) no ministériu agrikultura no peska (map), kinta ne’e, asina akordu kona-ba halo revitalizasaun no espansaun ba kafé iha munisípiu hitu.
munisípiu sira ne’ebé sei halo revitalizasaun no espansaun kafé ne’e ba munisípiu sira ne’ebé istórikamente iha kafé hanesan ermera, liquiça, aileu, ainaro, bobonaro, manufahi, manatuto.
sekretáriu estadu ambiente (sea), demétrio do amaral, hateten, inisiativa ne’e bazeia ba dekretu-lei númeru 27/2022 kona-ba programa renovasaun no espansaun área plantasaun kafé.
“programa atu halo revitalizasaun ba espansaun kafé ne’e iha orsamentu hamutuk milliaun $6,4,” sekretáriu estadu demétrio informa ba agencia tatoli, iha ninia knaar fatin, bebora.
 kada tinan map prevee $500.000 halo revitalizasaun ba plantasaun
orsamentu ne’e sei aloka ba renovasaun plantasaun kafé, ne’ebé iha dokumentu kontratu ne’e iha objetivu lima hanesan revitalizasaun kafé oan, espansaun ba kafé, kuda ai-horis ne’ebé fó mahon ba kafé, no espansaun ba plantasaun foun ne’ebé presiza ai-horis hamahon kafé, no konservasaun kafé laku-ten.
osan millaun $6,4 sei fahe ba parte rua, sea sei ezekuta 37% no map sei ezekuta 63%.
tuir governante ne’e, atu halo espansaun ba kafé iha dokumentu inísiu hamutuk ektare 10.000 ba tinan ida-ne’e.
iha fatin hanesan, ministru map, pedro dos reis, hateten, alvu ba orsamentu ratifikativu ne’e sei haree liu fatin ne’ebé istórikamente sira ne’ebé antes ne’e kafé iha maibé tanba okupasaun indonézia ema ta’a hotu no kuda fali ai-teka.
“entaun sei hasai fali ai-teka sira ne’e hodi halo fali espansaun ba pre-kondisaun atu nune’e bele halo espansaun. agora daudaun ita-nia kafé ne’ebé ita identifika ne’e hamutuk ektare 59.000 maibé ita identifika mós katak iha área barak mak sei fó oportunidade atu halo espansaun ba kafé,” nia tenik.
sekretariadu tékniku administrasaun eleitorál (stae), sei esforsu atu realiza eleisaun prezidensiál 2022 iha austrália, nune’e sidadaun timor-oan sira labele lakon sira-nia direitu hodi ezerse sira-nia direitu votu iha eleisaun prezidensiál 2022. 

 ekipa resensiamentu eleitorál iha diáspora rejista votante 367  
“to’o iha momentu ne’e, ita-nia preparasaun kontinua la’o, mesmu iha tinan kotuk prosesu ita la halo atualizasaun, maibé baze de dadus ba eleitór hosi austrália nian kontinua eziste ita-nia servidór sentrál. ita sei halo esforsu tomak, nune’e ita-nia maluk sira labele lakon sira-nia direitu iha eleisaun prezidensiál,” diretór jerál sekretariadu tékniku administrasaun eleitorál (stae), acilino manuel branco, hateten ba jornalista sira iha nia knar fatin, caicoli, kuarta ne’e. 
daudaun ne’e, stae kontinua prepara no halo koordenasaun hamutuk ho ministériu negósiu estranjeiru no kooperasaun (mnek), liuhosi dirasaun jerál embaixada no konsuladu sira iha nasaun ne’ebè atu organiza eleisaun liu-liu austrália hodi fornese informasaun relevante hodi ajusta planu sira-ne’e.
estabelesimentu sentru votasaun iha nasaun seluk laiha problema no iha nasaun austrália nian sei haree progresu di’ak, nune’e iha nivél tékniku kontinua halo preparasaun ba eleisaun prezidensiál 2022 hodi bele realiza iha ne’ebá. 
“ba nasaun seluk laiha problema, iha austrália rasik mós ita-haree progresu ne’ebè di’ak, iha nivél tékniku ita kontinua halo preparasaun sentru votasaun baibain nian hein-de’it tempu dezlokasaun. ita transporta materiál liuhosi aero no kestaun ida-ne’e mak ita haree. maibé alternativa informasaun ita hetan nasaun refere permite ema estranjeiru bele tama ona austrália,” nia dehan.
tanba ne’e, stae ajusta hela kalendáriu distribuisaun. materiál hosi dili inklui austrália iha loron 11-12 marsu tinan 2022. 
stae halo preparasaun liga situasaun nasaun hanesan mós iha austrália tanba aviaun laiha oráriu ne’ebè normal hanesan uluk, maibé voo ne’ebè planea tama iha loron 11 marsu  laiha mak stae sei buka alternativa seluk liga ho nasaun seluk hodi bele liuhosi indonésia liga fali nasaun sira seluk.
tanba, nia informa, situasaun covid-19 ameasa mundu tomak, nune’e bainhara laiha dalan sai ba nasaun seluk mak sei hein estadu ho governu bele hola desizaun ruma. 
 governu esforsu realiza eleisaun prezidensiál iha austrália
preparasaun atu dezloka ba rai-li’ur, tékniku sira iha stae preparadu no identifika ona tékniku sira atu ba estranjeiru prepara matériál hamutuk ho materiál munisípiu sira loron 11-12 marsu sai, nune’e loron 22 fulan-marsu bele to’o ona iha dili hodi submete iha prosesu oras 72 iha cne.
antes ne’e, tuir stae estabelese sentru votasaun sia (9) iha diáspora ne’e sei estabelese tolu iha austrália mak ida iha darwin, sidney no melbourne, no sentyru votasaun ida (1) monta iha korea do súl no sentru votasaun rua (2) monta iha portugál no sentru votasaun tolu (3) seluk monta iha londres, peterborough no oxford. 
enkuantu, totál sentru votasaun ne’ebé monta iha territóriu nasionál inklui ho iha diaspora ne’e hamutuk 1.200.
dadus resensiamentu eleitorál ba eleitór sira iha diaspora liu-liu iha austrália hamutuk 1.489, korea do súl 1.262, irlandia 1.251, portugál 762 no reinu unidu hamutuk 2.236.
dadus provizóriu resensiamentu eleitorál no atualizasaun baze de dadus to’o novembru 2021 eleitór hamutuk 857.487 ne’ebé kompostu hosi munisípiu aileu 33.727, ainaro 44.571, baucau 95.142, bobonaro iha 69,822, covalima 47.935, dili 190.750, ermera 82.931, lautém 48.297, liquiça 50.965, manatuto 35.422, manufahi 40.308, rejiaun administrativa espesiál oé-cusse ambeno (raeoa) 51.005 no munisípiu viqueque hamutuk 59.612.
 ekipa resensiamentu haree posibilidade realiza eleisaun prezidensiál iha austrália
stae sei estabelese sentru votasaun sia iha diáspora
durante semana ida resin ona ró-ahi berlin-ramelau halo operasaun dili – oé-cusse tula ema no sasán maibé labele tula karreta no motorizada tanba odamatan a’at.
“odamatan seidauk di’ak tanba pesa ba odamatan nian maka seidauk to’o, sosa tiha ona iha alemaña maibé seidauk to’o mai timór,” prezidente konsellu administrasaun autoridade portuáriu timor-leste, empreza públika (aportil, e.p), lamartino de oliveira, informa ba agência tatoli, via telefónika, segunda ne’e.
odamatan ró ne’e a’at desde loron 10 marsu 2022, nune’e loron ne’e kedan kansela viajen bá oé-cusse no iha loron tuir mai, ekipa hosi aportil, e.p no ró-ahi berlin-ramelau buka alternativa hodi rezolve maibé la konsege, nune’e ekipa sira monta fali eskada hosi odamatan parte ró sorin hodi pasajeiru sira bele la’o tama ba ró laran.
 provizóriu, berlin-ramelau tula pasajeiru-sasán la inklui transporte bá oé-cusse
nune’e, prezidente aportil husu ba públiku atu pasiénsia tanba daudaun ne’e ekipa esforsu hela hodi normaliza odamatan.
“pesa ne’e kiik-oan rua de’it ho óleu frasku kiik ida, ne’ebé kuandu to’o ona mai tékniku sira monta lalais de’it,” nia garante.
iha loron 20 dezembru 2021, governu alemaña ofisialmente entrega ró-ahi berlin-ramelau ba governu timor-leste liuhosi ministériu transporte no komunikasaun (mtk).
iha loron 31 maiu 2019, governu timor-leste reprezenta hosi mtk, asina akordu ho governu federál alemaña no kompañia estaleiru navál ‘damen’ hodi halo konstrusaun ró berlim-ramelau.
projetu ne’e governu alemaña kontribui millaun €7,8 no timor-leste millaun €7,1.
 tribunál rekursu (tr), tersa ne’e, valida rezultadu apuramentu nasionál iha primeira volta eleisaun prezidensiál no deside kandidatu josé ramos horta no francisco guterres lú-olo hakat ba segunda volta.
“hafoin verifika votu apuramentu nasionál rezultadu eleisaun prezidensiál mai hosi cne, ami halo analiza  la hetan irregularidade no la simu reklamasaun ruma,” prezidente tribunál rekursu, deolindo dos santos, hateten  liuhosi anúnsiu rezultadu eleisaun prezidensiál 2022 too 2027 iha caicoli-dili.
akordaun ne’e asina hosi juíz koletivu jacinta correia da costa no duarte tilman soares, ne’ebé konfirma rezultadu apuramentu ba votu efeitu ne’ebé realiza iha timor-leste no diáspora hosi komisaun nasionál eleisaun (cne,sigla portugés).
juíz koletivu hosi tribunál rekursu nota katak apuramentu ne’ebé cne hala’o no rezultadu eleisaun laiha problema.
“juíz koletiva deside laiha kandidatu ida maka hetan votu metade 50%+1 tanba ne’e mak laiha kandidatu entre na’in-16 maka manán absoluta. nune’e iha kandidatu prezidente repúblika na’in-rua hanesan josé ramos horta no francisco guterres lu-olo mak bele hakat ba segundu volta eleisaun prezidensiál períodu 2022 to’o 2027,” prezidente deolindo akresenta.
tanba, kandidatu na’in-rua mak hetan votu barak liu tuir lei artigu 76 konstituisaun repúblika demokrátiku timor-leste no lei eleisaun prezidensiál artigu 48.
“kandidatu rua ne’e maka fixa avansa ba eleisaun segunda volta. rezultadu akordaun tribunál rekursu sei públika iha jornál repúblika,” nia informa.
tuir planu, hahú aban (30/03), tribunál rekursu realiza dada sorteiu entre kandidatu prezidente repúblika jose ramos horta no francisco guterres lú-olo.
bazeia  ba akordaun final  ba rezultadu eleisaun prezidensiál períodu 2022 too 2027,  kadidatu  prezidente repúblika ne’ebe hetan votu barak liu maka, josé ramos horta ho númeru sorteiu 16  ho votu 303.477 (46,6%), francisco guterres lu-olo  ho votu 144.282 (22,1%), armanda berta  dos santos 56. 690 (8,7%), tito da costa cristovão “lere anan timur” 49.314 (7,6%), mariano assanami lopes sabino 47.334 (7,3%), anacleto bento perreira 13. 205 (2,0%).  
martinho germano da silva gusmão 8.598 (1,3%), hermes da rosa correia barros 8.030 (1,2%), maria helena lopes de jesus pires 5.430 (0,8%), isabel da costa ferreira 4.219 (0,6%), felizberto araújo duarte da silva 2.709 (0,4%), constancio da costa pinto ‘terus’ ho votu 2.520 (0,4%), rogerio tiago de fatima lobato 2.050 (0,3%), virgilio da silva guterres ‘ lamukan’ 1.720 (0,3%),  antero bendito da silva 1.562 (0,2%) no maria angela freitas da silva 711 (0,1)%.
tr mós halo verifikasaun ba totál eleitór ne’ebé partisipa iha eleisaun prezidensiál iha 19 marsu hamutuk 664.106, hosi eleitór ne’ebe rejistradu 856.613. enkuantu votu validu 651.859 (98,16%), votu branku 3.743 (0,56%), votu nulu 8.386 (1,26%), votu rejeitadu 65 (0,01%).
 cne submete ona rezultadu apuramentu nasionál ba tribunál rekursu
ministru obra públika, salvador eugênio soares dos reis pires, hasoru malu ho primeiru-ministru (pm), taur matan ruak, hodi relata dezafiu durante implementasaun projetu infraestrutura ne’ebé hetan estragu tanba dezastre naturál, kuaze la tuir tempu ne’ebé determina ona.
“ha’u hato’o ba primeiru-ministru, ha’u ladún kontente ho prosesu burokrasia ne’ebé difikulta iha área mop, tanba públiku hatene área estrada, ponte no kontrolu cheia ne’e mop nian, la’ós ministériu nian, maibé desizaun envolve interministeriál, tuir lei konstitui iha órgaun koleziál ne’ebé iha konsellu administrasaun fundu infraestrutura (kafi),” ministru relata, iha rezidénsia ofisiál xefe governu, farol, tersa ne’e.
 progresu levantamentu dadus estragu infraestrutura públiku tama faze datoluk
tuir governante ne’e, kestaun hirak ne’e sai dezafiu, maibé funsionamentu governu tuir lei ba prosesu siklu projetu, administravamente nia lala’ok mak hanesan ne’e, tanba ne’e enkuantu seidauk habadak burokrasia sira, ninia prosesu sei sai nafatin dezafiu ba promosaun projetu sira.
hafoin ekipa finaliza levantamentu dadus no konklui iha área ne’ebé hetan estragu infraestrutura, depende ba desizaun hosi ministériu hotu, ezemplu fundu infraestrutura ne’ebé envolve membru governu balun, entaun presiza halo desizaun kona-ba investimentu sira.
“hanesan iha lei kafi nian, serbisu maka atu aprova finansiamentu projetu sira ne’ebé finansia hosi fundu infraestrutura, signifika iha ne’e liuhosi mop no na’in ba projetu mak mop, maibé labele halo desizaun sein vistu hosi membru sira seluk, tanba iha ministériu no ajénsia seluk mak administra fundu infraestrutura, ezemplu grande projetu iha ministériu planu no ordenamentu nia okos, tanba ne’e maka haree katak prosesu ne’e tomak check balance ne’e lais no di’ak, maibé kuandu kleur demais perturba fali ezekusaun sira,” ministru esplika.
iha sorin seluk, mop hamutuk ho ekipa task force konklui ona planeamentu ba projetu infraestrutura sira ne’ebé hetan estragu durante dezastre naturál iha tinan 2021.
“projetu sira ne’ebé la’o hela iha munisípiu 12 no ponte bekusi, ne’ebé foin lalais ekipa task force halo levantamentu, ninia planeamentu ba estrada rurál sira kuaze konklui ona, maibé sei iha tan etapa tuir mai mak koordenasaun ho liña ministeriál sira seluk, tanba tuir lei tenki halo serbisu atubele promove projetu sira ne’e ba oin,” nia akresenta.
maski papel mop kuaze konklui ona, hanesan planeamentu, maibé etapa tuir mai mak liga ho servisu interministeriál, bazeia ba lei, atubele promove projetu sira hanesan verifikasaun no aprovasaun iha kafi.
entre projetu infraestrutura hamutuk 114 ne’ebé mak ekipa identifika hetan estragu, konsege halo ona projetu 32, ho kustu millaun $12,9, ne’ebé ekipa mop no task force prepara ona no balun mak promove ona, enkuantu seluk sei iha prosesu aprovizionamentu no verifikasaun.
ministériu asuntu parlamentár no komunikasaun sosiál (mapkoms), kinta ne’e, hamutuk ho diretór jerál hosi ministériu ka instituisaun estadu halo reuniaun koordenasaun hodi avalia servisu relasiona ho intervensaun iha parlamentu nasionál (pn), nune’e ba oin bele mellora servisu di’ak liután.

“reuniaun ida-ne’e, reuniaun koordenasaun entre ministériu asuntu parlamentár no komunikasaun sosiál ho ministériu hotu ne’ebé iha ne’e, ami halo koordenasaun ho diretór jerál sira atu haree téknikamente oinsá ami bele hatan preukupasaun deputadu sira-nia ho lalais no efetivu. tanba, durante ne’e ami nota katak, iha problema tékniku balun ne’ebé presiza hasoru malu atu ko’alia. tanba ne’e, reuniaun ne’e halo avaliasaun no fó hanoin ba malu atu bele halo servisu di’ak liután,” ministru asuntu parlamentár no komunikasaun sosiál (mapkoms), francisco martins da costa pereira jerónimo, hateten ba jornalista sira, hafoin hala’o reuniaun diretór jerál kada ministériu iha arkivu no múzeu rezisténsia timor-leste (amrt-sigla portugés), díli, kinta ne’e.
governante ne’e hateten, durante iha servisu, mapkoms no ministériu sira iha progreseu servisu barak, ligadu ho problema ne’ebé deputadu no deputada sira foti iha parlamentu nasionál, mapkoms no ministériu koordena no fó informasaun fali ba deputadu sira.
“ami-nia progresu (servisu) mak buat lubuk ida ne’ebé deputadu sira foti, ami sempre iha koordenasaun no fó mós informasaun mai fali deputadu sira liuhosi hakerek, maibé nia desáfiu ami hasoru mak problema liña koordenasaun. tanba, dala ruma iha ministériu sira-ne’ebé ami tau hela ema iha ne’ebá, ema iha tiha derrepente nia muda, ho ida-ne’e afeta ba ami-nia koordenasaun sira-ne’e. nune’e mós akontese katak, diretór sira halo tiha preparasaun sira hotu, maibé mai fali gabinete mak dala ruma haluha no la haruka fali mai. entaun, ida-ne’e mós sai dezafiu maibé ami hetan ona solusaun hamutuk,” nia dehan.
solusaun ideál mak, tenke iha koordenasaun di’akliu, se kuandu seidauk iha telefone malu no husu informasaun la’o ona ka oinsá, nune’e, bele fasilita servisu lalais.
diretora jerál prestasaun saúde hosi ministériu saúde (ms), odete da silva viegas, akresenta enkontru ne’ebé organiza hosi mapkoms hanesan enkontru avaliasaun, signifika katak durante ne’e parlamentu nasionál levanta hela kestaun ne’ebé relasiona ho liña ministériál hotu nia papél, inklui ministériu saúde.
hosi enkontru ne’e atu fó hanoin ba diretór jerál sira, katak karik iha mekanizmu seluk ne’ebé di’ak atu bele fasilita di’ak liután servisu sira, durante ne’e parlamentu nasionál kestiona, tanba hosi janeiru to’o maiu iha 106 relatóriu, ida hetan resposta mak 24, maibé 66 pergunta laiha resposta.
“tanba ne’e, preukupasaun sira-ne’e mapkoms husu atu bele kria koordenasaun di’ak ba asuntu ne’e. ho ne’e, ha’u hanoin katak ideia di’ak,” nia hateten.
ministériu asuntu parlamentár no komunikasaun sosiál (mapkoms), hanesan departamentu governamentál ida-ne’ebé responsavél ba konsesaun, ezekusaun, koordenasaun no avaliasaun polítika ne’ebé definida no aprovada, liuhosi konsellu ministru ba área komunikasaun sosiál no asuntu parlamentár bazea ba dekretu-lei númeru 42/2020, loron 01 fulan-outubru, tuir estrutura orgánika hanesan hatuur iha artigu 2.
artigu 15 hosi dekretu-lei nú. 42/2020, 01 outubru, hatuur gabinete asuntu parlamentár (gap), nu’dae servisu sentrál hodi fó apoiu tékniku no administrative ba ministru iha matéria relasaun governu ho parlamentu nasionál no bankada parlamentár sira.
atu fasilita servisu entre órgaun rua ne’e, mak liuhosi diploma ministeriál nú. 3/2021, 18 janieru, estrutura órtganika funsionál mapkoms nian iha mudansa ho kriasaun unidade rua (2) iha gabinete asuntu parlamentár (gap) nia okos mak hanesan; unidade koordenasaun ho komisaun espesializada sira no plenáriu iha parlamentu nasionál (ucceppn, sigla portugés) no unidade koordenasaun ho bankada no konferénsia líder bankada sira (ucbclb, sigla portugés).
papel prinsipál unidade koordenasaun ho komisaun espesializada sira no plenáriu iha parlamentu nasionál (ucceppn) no unidade koordenasaun ho bankada no konferénsia líder bankada sira (ucbclb) mak;

fó apoiu ba primeiru-ministru ne’ebé koadjuva ba ministru asuntu parlamentár no komunikasaun sosiál hodi konsolida no asegura relasaun entre governu ho parlamentu nasionál; akompaña atividade;
akompaña atividade reuniaun plenária, reuniaun komisaun parlamentár no reuniaun líder bankada;
akompaña prosesu lejislativu komun, ne’ebé envolve iha diskusaun, aprovasaun no publikasaun aktu lejislativu sira [membru governu mak partisipa no akompaña hosi tékniku sira].
realiza atividade rutina hodi transmite informasaun liga ho administrasaun no atendimentu públiku.

ministériu administrasaun estatál (mae) liuhosi autoridade munisípiu dili (amd), kuarta ne’e, distribui materiál eletrónika ba xefe suku sira iha munisípiu dili.

 mae atribui materiál eletróniku ba suku hotu
“ohin ha’u mai iha autoridade munisípiu dili entrega simbolikamente komputadór, mákina emprime ho cpu ba suku hotu-hotu iha munisípiu dili nian,” ministériu administrasaun estatál (mae), miguel pereira de carvalho, hateten ba jornalista sira, iha resintu autoridade munisípiu dili.
xefe suku sira iha munisípiu dili hein hela atu simu materiál eletrónika hosi mae no autoridade munisípiu dili. osória marques.
nia dehan, materiál eletrónika importante tebes ba suku sira hodi apoiu sira ba hala’o atribuisaun ne’ebé hatuur iha lei númeru 9/2016, tanba suku sira mak sai ponte hodi liga ho administrasaun lokál estadu nian ne’ebé atu hala’o prestasaun servisu hodi servi estadu no ba povu ida-ne’e.
ida-ne’e, tuir nia, hanesan programa hosi viii governu konstitusionál nian ba tinan ne’e no ohin mae disponibiliza entrega materiál eletrónika tanba mae kompromitidu ona atu distribui antes mandatu ramata iha tinan 2023.
“faktu ne’ebé ita iha mak sede suku iha timor-leste ne’e, ita rehabilita hotu ona sede suku 400 no hela sede suku 52 mak seidauk, no hein tinan ne’e no tinan oin bele finaliza ona,” nia dehan.
ho fasilidade ne’ebé governu liuhosi mae entrega ona ba xefe suku sira-ne’e, nia hateten, sei fasilita servisu xefe suku sira-nian nune’e bele atende ba povu nia nesesidade.
“ohin simbolikamente de’it maibé iha fulan ne’e no fulan oin, ita sei distribui hotu ba munisípiu hotu-hotu iha timor-leste,” nia dehan.
nia informa, orsamentu ne’ebé mae prevee ho sosa materiál eletrónika hirak ne’e kuaze rihun $900.
aleinde ne’e, governante ne’e hateten, mae mós entrega ona karreta 10 ba autoridade munisípiu dili (amd) hodi bele hala’o servisu ho di’ak liután.
xefe suku dare, gil de araújo, hateten ho fasilidade hirak-ne’e bele fasilita sira hodi hala’o sira-nia servisu iha suku no bele atende komunidade nia nesesidade.
“maromak tulun, mae liuhosi amd bele fó apoiu materiál eletrónika ba kada suku, no importante duni atu hetan hodi bele hala’o servisu iha suku laran,” nia dehan.
vise ministru administrasaun estatál (mae), lino de jesus torrezão, hateten programa uma kbiit laek (ukl) 2022 ba faze daruak tama ona ba prosesu aprovizionamentu.

 konstrusaun uma kbiit laek faze dahuluk atinje ona 70%
“ita agora tama ona ba prosesu aprovizionamentu, bainhira ramata mak hafoin implementa ka konstrui uma kbiit laek bae ma kbiit laek sira kada suku,” lino de jesus torrezão hateten ba agência tatoli, iha nia knaar fatin colmera, dili, kinta ne’e.
daudaun ne’e, tuir nia, parte relevante verifika hotu ona no tama ba faze aprovizionamentu nian depois finaliza mak hein atu implementa ukl ne’e.
ministru administrasaun estatál (mae), miguel pereira carvalho, hateten implementasaun uma kbiit laek (ukl) ba tinan ne’e liuhusi parlamentu nasional aprova orsamentu jerál estadu (oje) 2022 ho montante hamutuk miliaun $71.
ho orsamentu ida-ne’e, mae sei konstrui uma kbiit laek hamutuk 4.000 iha faze daruak nian ba tinan ne’e, iha teritoriu nasionál no kada suku sei hetan uma kbiit laek 10.
konstrusaun uma kbiit laek ne’e korresponde ho planu estratejia dezenvolvimentu nasionál (pedn) 2011-2030 ne’ebé mak rekoñese povu timor-leste nia aspirasaun atu harii nasaun ne’ebé mak forte prósperu no moris di’ak.
 tinan 2022: governu sei konstrui uma kbiit laek 4.000
autoridade suku macadique, postu adiministrativu uatulari, munisípiu viqueque hato’o proposta ba ministériu administrasaun estatál (mae) atu aumenta suku tolu tanba populasaun barak liu.
“ami  planu hakarak suku macadique aumenta ba suku tolu, ami-nia  proposta hato’o ona ba mae tanba sira maka bele deside no tetu ami-nia proposta.  ami-nia populasaun ho númeru boot, ho razaun sira-ne’e maka motiva ami hakarak tau tan suku tolu hodi habelar prosesu dezenvolvimentu ba komunidade sira-nia le’et. bainhira nafatin mantein ho suku ida de’it, populasaun barak no dezenvolvimentu susar,” xefe suku macadique, afonso dos reis, informa ba agência tatoli, iha suku macadique, sesta ne’e.
 natar ektare 200 iha macadique abandonadu
tuir afonso dos reis, razaun seluk atu aumenta suku hodi komunidade bele sai benefisiáriu ba programa governu hanesan uma kbiit laek (ukl) no seluk tan.
“ami submete hotu ona dadus forma suku tolu ba ministériu relevante no posibilidade suku macadique bele susesu. ami mós simu ona informasaun hosi ministériu katak suku macadique iha posiblidade bele forma suku tolu. ami la ezije ministériu, maibé ami-nia pedidu bá ona meza ministériu hodi foti dezisaun ba ami-nia pedidu, nune’e bele realiza iha tinan 2023,” nia tenik.
suku macadique sei fahe ba macadique de cima, macadique de baixo no macadique-uaitame, ne’ebé suku ida kompostu hosi aldeia neen, seluk hitu no ida tan ualu.
“ami fahe ona suku  rua iha parte tasi. ami tau iha debu-isi iha foho baliza entre postu quelecai no postu ossu,” nia akresenta.
nune’e, kolokasaun populasaun ba suku sira loos hotu ona no populasaun sira hein de’it bainhira maka mae bele deside suku macadique ninia pedidu.
suku macadique ho totál aldeia hamutuk 21, kompostu hosi edemumo, kaidaualata, gomi-uro, macadique, kaidaualari, namanei, bubulaku, liacaiua, betulari, lutugia, daralari, lacarate, lau-uma, ossolari, koquilako, mata-dalan, queturai, luru-boru, boru-bai, digamasi no bubulita.
suku ne’e ho totál populasaun 7.482 hosi uma-kain hamutuk 1.773, kompostu hosi mane 3.852 no feto 3.630.
sekretáriu jerál partidu fretilin, mari alkatiri, hateten kandidatu partidu fretilin ba prezidente repúblika iha eleisaun prezidensiál ne’e na’in-ida de’it mak francisco guterres ‘lú-olo’ mesak no laiha tan kandidatu seluk.

 alkatiri asina rezolusaun, rekandidatura lú olo irrevogável
“ita tenke distingi instituisaun iha dixiplina no valór prinsípiu, vida kultura rasik no ema ne’e buat seluk. ha’u ko’alia daudaun tanba agora ho eleisaun prezidensiál ne’e iha konfuzaun barak balun apela votu ho konsiénsia, tanba ne’e ema hosi parte instituisaun ida nune’e kandidatu fretilin nian ida de’it laiha rua ka tolu. kandidatu pr hosi partidu fretilin mak kandidatu francisco guterres lú olo mesak,” mari alkatiri afirma, bainhira halo abertura ba konferénsia nasionál opmt ba dal-haat iha salaun katedral, sesta ne’e.
opmt tenke hatene ida-ne’e katak opmt masa organizasaun fretilin nian hatutan luta prinsípiu sira.
antes ne’e, iha kinta (27/01/2022), liuhosi konferénsia imprensa iha sede comite central fretilin (ccf) comoro, sekretáriu jerál partidu frente revolucionária de timor-leste independente (fretilin), marí alkatiri, hateten kona-ba kandidatu prezidente repúblika (pr) hosi partidu atu kompete iha eleisaun, la presiza liuhosi konferénsia nasionál tanba estatutu partidu fó dalan.
“fretilin nia estatutu klaru, prezidente partidu mak primeiru kandidatu ba prezidente repúblika, tanba ne’e la presiza konferénsia nasionál,” alkatiri hateten.
sekretáriu jerál hato’o lia hirak ne’e hodi hatan ba preokupasaun públiku ne’ebé kestiona kandidatura atuál prezidente partidu fretelin, francisco guterres ‘lú olo’, ba prezidente repúblika períodu 2022-2027, sein liu konferénsia nasionál.
tuir alkatiri, la’ós la gosta ho kandidatu seluk, maibé lú olo iha vizaun inkluziva durante sai hanesan xefe estadu no hakarak kontinua ho programa sira atu hametin estadu, nune’e bele kontribui ba dezenvolvimentu sustentável.
antes ne’e, francisco guterres ‘lú olo’ ofisialmente deklara ona ninia kandidatura prezidente repúblika períodu 2022-2017 iha munisípiu ermera, katak sei kandida-an ba kompete iha eleisaun prezidensiál iha marsu 2022.
bazea ba estatutu partidu fretilin, iha artigu 83 kona-ba kargu polítiku, mensiona katak prezidente partidu hanesan kandidatu fretilin ba kargu prezidente repúblika no sekretáriu jerál hanesan kandidatu ba primeiru-ministru.
estatutu ne’e ,ensiona mós katak, bainhira prezidente no sekretáriu jerál la disponível ba funsaun rua ne’e mak sei aprezenta ba komité sentrál fretilin atu indika membru seluk para ezerse kargu ne’e.
hafoin restaurasaun independénsia iha 20 maiu 2002, francisco guterres ‘lú olo’ eleitu hanesan prezidente repúblika ba períodu 2017 to’o 2022.
deputada hosi bankada parlamentár partidu libertasaun populár (plp), domingas dos santos, kontinua ezije ba ministéiru edukasaun juventude no desportu (medj), atu buka solusaun ba estudante finalista ensinu sekundáriu sira-nia problema kona-ba diploma ne’ebé to’o agora sira seidauk simu.

 kfp husu dsed sesante asume responsabilidade asina diploma estudante
“ami-nia fiskalizasaun ba iha munisípiu no dili iha lamentasaun barak estudante sira-ne’ebé ramata ona sira-nia estudu iha ensinu sekundáriu ne’ebé to’o agora labele hetan sira-nia diploma. problema ne’e akontese tanba labele asina diploma hosi diretór edukasaun ne’ebé halo ona subtituisaun, nune’e kontinua husu governu buka solusaun,” deputada ne’e levanta iha plenária parlamentu, tersa ne’e.
ba tinan akadémiku 2021, iha estudante finalista na’in-21.567 mak termina ona estudu iha nivel sekundária jerál no tékniku vokasionál, maibé to’o agora seidauk hetan diploma formál.
deputada ne’e hateten, bainhira seidauk iha diploma formál bele prezudika estudante sira kontinua sira-nia estudu iha ensinu superiór, hanesan balun konkore bolsu estudu ruma ba nasaun seluk mós sira labele konkorre.
hatán ba lamentasaun ne’e reprezenta governu liuhosi sekretáriu estadu komunikasaun sosiál (sekoms), merício juvinal akara, hateten rejista hela preokupasaun ne’e no sei enkamina ba ministéiru relevante hodi fó resposta.
banku sentrál timor-leste (bctl, sigla portugés), kinta ne’e, inisia formasaun operasaun servisu finanseira dijitál ba kliente iha suku lavateri, postu administrativu baguia, munisípiu baucau.
vise governadór bctl, venâncio maria alves, hateten, inisiativa ne’e nu’udar parte ida hosi programa nasionál kampu dijitál, hodi aumenta koñesimentu komunidade lokál kona-ba servisu sistema p24 no anti brankeamentu kapitál, ho nune’e ajénsia sira bele loke konta karteira eletróniku ba kliente hodi fasilita tranzasaun.
“banku sentrál akompaña dezenvolvimentu ekonómiku mundiál inklui timor-leste rasik. tanba ne’e, ita presiza prepara sistema ne’ebé rigorozu atubele ajuda atividade ekonómiku la’o ba oin, ne’ebé bainhira atividade ekonómiku la’o di’ak, servisu finanseira mós tenki la’o di’ak tanba atividade ekonómiku no sosiál hotu envolve tranzasaun finanseiru,” vise governadór relata bainhira halo abertura formasaun iha sede suku lavateri.
 bctl ofisializa programa kampu dijitál iha maubisse
antes ne’e, bctl halo ona lansamentu dahuluk iha postu administrativu maubisse, munisípiu ainaro iha tinan 2020.
“objetivu prinsipál kampu dijitál sira maka atu enkoraja ita hotu bainhira sosa no selu sasán ruma iha loja, ita la presiza kaer osan cash hodi selu, maibé transfere de’it osan hosi ita-nia karteira eletróniku ne’ebé iha ona,” nia esplika.
tuir vise governadór, razaun atu implementa sistema ne’e iha postu baguia tanba konsidera maski fatin ne’e izoladu, maibé kona-ba sistema finanseira tenki funsiona, nune’e bele ajuda benefisiáriu sistema bankária hanesan veteranu, funsionáriu no hirak ne’ebé hetan pagamentu salariál hosi governu, bele asesu pagamentu simples iha sentru ajénsia mosan ka tpay ne’ebé besik iha hela fatin.
iha ámbitu ne’e, bctl husu ba partisipante atu rejistu iha ajénsia mosan no tpay inklui ntegra kartaun débitu ba sistema p24.
autoridade lokál husu aproveita formasaun
iha biban hanesan, xefe suku lavateri, geraldo de viana soares, konsidera atividade ne’e importante, tanba ne’e nia husu partisipante sira atu aproveita oportunidade ho di’ak.
“objetivu halibur malu ho veteranu, funsionáriu sira no populasaun balun mak atu partilla informasaun kona-ba lala’ok finanseiru dijitál, tanba haree ba esperiénsia sira liubá, kliente balun sai vítima ba pagamentu, tanba atu halo transferénsia saláriu tenki ba forma naruk iha banku,” xefe suku dehan.
nune’e, atividade ne’e bele ajuda partilla informasaun ba malu hodi nune’e bele fasilita funsionáriu sira iha área rurál.
eventu ne’e partisipa hosi komunidade suku lavateri rasik, suku defawasi, samalari, uakala no alawa leten.
tuir ajénda, bctl sei realiza mós atividade hanesan iha postu administrativu baguia villa.
 diretór administrasaun, finansa no lojístika hospitál nasionál guido valadares (hngv), raul humberto gama, informa, iha fulan janeiru to’o dezembru tinan 2021, konsege rekolla reseita hamutuk $238,989.82, hosi pasiente estranjeiru ho timor-oan ne’ebé halo operasaun no check up.
hosi montante $238.989,82, rekolla hosi departamentu atestadu médiku $28.731,50, vasina amarela $845,00, aluga fatin sentru matan $3.712,50, sentru matan nasionál $3.385,00, pediátria $834, konoloscopia $1.500, bloku operasaun $6.950, radiografia $24.183,50, servisu ambulatóriu $3.010, maternidade $3.803,50, banku urjénsia $5.063.60, vip $106.971,25 fisioterapia $500, odentolojia $20,00, medisina interna $1.830,85, unidade medikál checkup $42.108,57, nifas $406,50, konsulta fuan $25, unidade sirurjia $589,00, unidade mortuáriu $3.600,00, beda $430,05, hemodealisa $450, acute care $40.
“ema estranjeiru ne’ebé mai halo tratamentu iha hngv hahú hosi fulan janeiru to’o dezembru tinan 2021 ne’e hamutuk 1.447 ho osan montante ne’ebé sira selu mai iha ospitál hamutuk $63,703.52 no timoroan ne’ebé mai mak uza sala vip no hala’o check up hamutuk 3.696, ho osan $175,286.30. nune’e iha tinan 2021, ita rekolla $238.989,82,” diretór ne’e hateten ba parlamentu nasionál, segunda ne’e halo debate urjente ho ministra saúde hodi ko’alia kona-ba situasaun moras dengue ne’ebé daudaun ne’e númeru sa’e makaas iha timor-leste.
 timor-leste rejista labarik na’in-20 mate tanba dengue
tuir ajenda ne’ebé agéncia tatoli asesu, debate ne’e hala’o iha tuku 09h00 dadeersan hodi ko’alia kle’an liután asaun saida mak ministériu saúde atu halo no presiza hodi kombate moras dengue iha timor-leste.
antes ne’e, prezidente parlamentu nasionál, deputadu aniceto longuinhos guterres lopes, fó sai katak debate ne’e hodi bele rona direta hosi governu nia asaun sira tanba daudaun ne’e moras dengue sai preokupasaun iha rai-laran ne’ebé afeta ba populasaun liu-liu ba labarik sira-nia saúde.
dirasaun nasionál saúde públika liuhosi departamentu vijilánsia epidemologia iha ministériu saúde (ms), to’o iha loron 30 janeiru ne’e relata katak rejista kazu dengue iha timor-leste hamutuk 1.198 no hosi númeru ne’e iha labarik na’in-20 mak mate.
maiória kazu ne’e deteta hosi munisípiu dili ho totál 809, emera iha kazu 77, manatuto 77, baucau 52, manufahi 52, covalima 43, bobonaro 25, liquiça 21, aileu 16, ainaro 14, viqueque 10 no raeoa rua (2).
hosi númeru óbitu na’in-20 ne’e maiória labarik, ne’ebé kazu óbitu iha dili na’in-11, ermera haat (4), viqueque ida (1), covalima rua (2), bobonaro ida (1), no ainaro ida (1), nune’e case fatality rate nivel nasionál ne’e 1,7%.
to’o ohin loron no iha semana dahaat iha fulan-janeiru tinan 2022 ne’e, postu administrativu don aleixo mak hetan kazu aas liu mak hamutuk 412, cristo rei 162, na’in feto 111.
alelinde ne’e, fasilidade saúde iha dili, hanesan hospitál nasionál guido valedares (hngv), rejista ona kazu dengue hamutuk 193, klínika fatumeta 113, sentru saúde comoro 205, sentru saúde formoza 135, sentru saúde becora 85, sentru saúde ataúro 11, sentru saúde metinaro ualu (8), klínika bairru pité ualu (8) no klínika motael na’in rua (2).
tanba ne’e, ministériu saúde apela ba populasaun iha dili no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas ka sente laran-sa’e, liman-ain sikun moras hodi bele hetan atendimentu hosi profisionál saúde sira.
apela mós ba populasaun iha dili no iha munisípiu sira atu husu autoridade munisipál no autoridade lokál atu bele orienta komunidade halo limpeza jerál iha suku no bairru sira hodi fase tanke, dibon ka balde no tau bee semana ida dala ida.
populasaun sira tenke hamoos sasán hanesan roda aat, vazu ai-funan sira-ne’ebé bee nalihun atu susuk labele tolun iha laran, haloot roupa ho di’ak iha uma laran, uza roupa ne’ebé liman-naruk karik toba iha tempu loron, uza ai-moruk hanesan repelente ka autan, uza moskitéiru karik toba iha tempu loron no so’e lixu iha nia fatin.
 infografia: timor-leste rejista labarik na’in-20 mate tanba dengue
sekretária estadu formasaun profisionál no empregu (sefope) liuhosi diresaun nasionál empregu exteriór (dnee), kuarta ne’e, realiza seremónia despedida no asina deklarasaun ho família inklui traballadór na’in-58, ne’ebé sei aranka bá koreia súl iha loron 18 fevereiru.
biban ne’e, sekretáriu estadu formasaun profesionál no empregu (sefope), alarico do rosário, hateten, parte rua asina deklarasaun hanesan kompromisu ida katak família prontu husik ona nia membru, nune’e bainhira mosu problema, parte rua iha hotu responsabilidade atu rezolve.
sekretáriu estadu formasaun profisionál no empregu (sefope), alarico do rosário. francisco sony
“ida-ne’e hanesan tradisaun ida ba ita, bainhira ita-nia traballadór sira atu bá tenke asina deklarasaun no fó motivasaun ba sira, oinsá konfiansa ne’ebé ema fó ba ita, bainhira bá serbisu iha ema-nia rai ho disiplina no tuir regulamentu ne’ebé iha, liuliu labele sees hosi sistema, nune’e ema kontinua fó fiar ba ita,” sekretáriu estadu informa ba agência tatoli, iha ninia knaar fatin, becora.
 traballadór timor-oan 39 arranka bá koreia súl
traballadór na’in-58 ne’ebé asina deklarasaun ne’e, sei ba serbisu iha área rua, kompostu hosi peska na’in-31 no fábrika na’in-27,” nia akresenta.
iha fatin hanesan, diretór nasionál empregu exteriór, filomeno soares, hateten, iha tinan 2022 sefope konsege haruka ona traballadór timor-oan maizumenus hamutuk 150.
diretór nasionál empregu exteriór sefope, filomeno soares. francisco sony
“ita prepara traballadór de’it, tanba kouta ne’ebé governu koreia súl haruka mai ne’e determina ona kada tinan sira presiza traballadór 500, maibé ita bele haruka liu númeru ida-ne’e,” nia dehan.
traballadór timor-oan ne’ebé konsege ona bá koreia súl, hahú hosi tinan 2009 to’o agora hamutuk 4.024.
“hosi númeru ne’e, daudaun traballadór ne’ebé sei iha koreia súl hamutuk 3.000 no hosi númeru ne’e, na’in-400 mak ses hosi sistema, ne’ebé governu sei halo esforsu, nune’e bele lori sira mai timor-leste, tanba ses hosi sistema ne’e risku ba sira-nia vida,” diretór tenik.
ministru asuntu parlamentár no komunikasaun sosiál (mapkoms), francisco martins da costa jerónimo, hateten atu prevene dengue iha timor-leste ministéiru saúde daudaun ne’e halo fumigasaun ativu ka rutina iha bairu sira iha kapitál dili.

 ministra odete: “governu esforsu hela atu ‘kombate’ moras dengue”
“fumigasaun iha dili laran ne’ebé mak ministéiru saúde hala’o, ohin (07 fevereiru) sei hala’o iha vera cruz no mascarinhas iha dadeer ho lorokraik no aban iha madohi don aleixo. nune’e, atuasaun la’o durante ne’e kontinua nafatin iha dili laran to’o ramata iha fatin sira hodi prevene dengue,” ministru ne’e informa, iha sala plenária, parlamentu nasionál, segunda ne’e.
tuir dirasaun nasionál saúde públika liu-liu departamentu vijilansia epidemolojia iha ministériu saúde, hahú fulan-janeiru to’o iha 06 fevereiru ne’e pasiente dengue sa’e ba 1.604, no hosi númeru ne’e na’in-27 mak mate.
maioria kazu ne’e deteta iha munisípiu dili ho totál 1.068, baucau 69, manatuto 104, covalima 58, ermera ho kazu 77, manufahi 69, viqueque 28, ainaro 22, liquiça 32, aileu 24 no bobonaro 26, lautém 24 no raeoa tolu.
munisípiu dili nafatin rejista kazu ne’ebé aas iha primeira semana to’o sesta semana fulan fevereiru 2022, ho totál kazu 1.068 kazu. nune’e, haree ba kada loron kazu aumenta beibeik hosi munisípiu dili.
to’o horisehik hahú semana dahuluk fulan janeiru tinan 2022, kazu dengue hosi postu administrativu dom alexo iha 565, cristo-rei 218, vera-cruz 124 no na’in feto 132.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 249, klínika fatumeta 132, sentru saúde comoro 310, sentru saúde vera-cruz 50, sentru saúde formoza 170, sentru saúde becora 113 klinika madre eliza ida, sentru saúde atauro 11, sentru saúde metinaro 16, klínika bairru-pité 13 no klínika motael na’in-rua.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atu bele orienta komunidade halo limpeza jerál iha suku no bairru sira liliu fase tanke, bidon ka balde tau bee semana ida dala ida.
apela atu hamoos sasán hanesan roda aat, vazu ai-funan atu susuk labele tau tolun, haloot roupa ho di’ak iha uma laran, uza roupa ne’ebé liman naruk karik toba iha tempu loron, uza aimoruk hanesan repelente ka autan, uza moskiteiru karik toba iha tempu loron no soe lixu iha nia fatin.
 ministériu saúde liuhosi liuhosi diresaun nasionál saúde públika liuliu departamentu vizilaásia epidemolojia, iha meadu janeiru ne’e, rejista pasiente dengue 647, hosi númeru ne’e na’in-14 mak mate.
“situasaun kazu dengue iha timor-leste, ohin (20/01) kazu dengue hamutuk 647 no kumulativu óbitu na’in-sia,” refere nota ne’ebé agência tatoli asesu, kinta ne’e.
 prevene dengue, oms apoia ekipamentu no aimoruk rega susuk ba ms
maioria kazu dengue ne’e deteta hosi munisípiu dili ho totál 466, baucau iha kazu 32, manatuto ho kazu 32, covalima ho kazu 24, ermera ho kazu 55, manufahi ho kazu 19, viqueque kazu haat, ainaro ho kazu haat, liquiça iha kazu tolu, aileu na’in-ida no bobonaro kazu hitu.
nune’e, semana dahuluk fulan-janeiru ne’e iha ona óbitu na’in-ida ne’ebé relata hosi dili, semana datoluk kazu obitu na’in-haat hosi ermera, na’in ida hosi ainaro, na’in ida hosi bobonaro no na’in- rua hosi covalima no ohin, munisípiu dili iha tan óbitu na’in-lima. nune’e totál case fatality rate nivél nasionál ho 2,2%.
munisípiu dili nafatin rejistu kazu a’as iha semana dahuluk no semana datoluk iha fulan-janeiru 2022 ho totál 466 kazu.
to’o ohin loron semana dahaat fulan janeiru, posto administrativu dom alexo relata kazu totál 224, cristo rei ho kazu 92, vera-cruz ho totál kazu 74, nain feto ho totál kazu 73, ne’e hatudu katak kada loron  kazu espalla nafatin ba iha postu administrativu sira seluk.
nune’e mós fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 126, klínika fatumeta na’in-63, sentru saúde comoro 98, sentru saúde vera-cruz 47, sentru saúde formoza 76, sentru saúde becora 48, sentru saúde metinaru haat, klínika bairru-pité rua no klínika motael na’in-ida.
apela ba populasaun
ms apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka  sente laran sa’e,liman ain no sikun moras hodi bele hetan atendimentu hosi profisionál saúde sira.
apela mos ba populasaun iha dili laran no mós iha munisipiu sira seluk atu koopera ho autoridade lokál halo limpeza jerál iha suko no bairru liuliu  fase tanke, bidon ka balde tau bee semana ida dala ida.
hamoos sasán ka limpeza hanesan roda aat, bazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza muskitéiru karik toba iha tempu loron no so’e lixu iha nia fatin.
 pasiente dengue rekuperadu na’in-204, presiza asaun rega susuk
ministra negósiu estranjeiru no kooperasaun (mnek), adaljiza albertina xavier magno, segunda ne’e, konvoka enkontru ho ekipa téknika ministériu no ministériu komérsiu indonézia hodi diskute kle’an liután preparasaun timor-leste molok adere ba asosiasaun nasaun sudeste aziátiku (asean, sigla inglés).
ekipa sira ne’e kompostu hosi diretór asuntu kooperasaun ekonomia ba asean, reprezentante ministériu estranjeiru repúblika indonézia, berlianto situngkir, ofisiál servisu exterior diresaun kooperasaun ekonomia ba asean, ivan numanto, no negosiadór komérsiu iha ministériu komérsiu, andri gilang nugraha ansari.
ministra negósiu estranjeiru no kooperasaun, adaljiza albertina xavier magno. imajen tatoli /egas cristóvão
“sira hosi indonézia halo vizita kortezia mai ha’u, sira hanesan grupu tékniku hosi nível diretór ne’ebé governu indonézia haruka mai. ha’u kontente tebes hakarak simu sira tanba ida-ne’e importante tebes, sira mai ko’alia ho ita-nia tékniku hodi haree prosesu preparasaun timor-leste durante tinan barak ba adezaun asean inklui atu identifika asisténsia saida mak sira bele ajuda no fó konsellu, ajuda ita bele aselera prosesu ne’e tanba tinan oin sira mak sei kaer sira-nia prezidénsia ne’ebé foti hosi cambodia,” ministra adaljiza hateten hafoin simu ekipa sira iha salaun enkontru mnek, segunda ne’e.
 filomeno aleixo nomeadu nu&#8217;udar embaixadór extraordinária no plenipotensiáriu timor-leste ba asean
tuir governante ne’e, timor-leste sei presiza ajustamentu buat barak, liuliu iha área komérsiu.
“área ne’e asuntu no lejizlasaun barak inklui iha ejizensia ne’ebé presiza halo hodi bele adapta ba progresu ne’ebé asosiasaun iha ona. nasaun na’in-10 sira kuaze iha modelu komérsiu avansadu tebes iha mundu no kuaze ho modelu free trade di’ak tebes, entaun ita tenki prepara-an hodi adapta, ida-ne’e maka halo prosesu tarde,” nia akresenta.
ministra negósiu estranjeiru no kooperasaun, adaljiza albertina xavier magno no ekipa simu vizita kortezia hosi delegasaun ministériu komérsiu indonézia, iha salaun mnek, praia dos coqueiros, segunda (11/04). imajen tatoli /egas cristóvão
enkuantu, progresu servisu timor-leste hodi adere ba asean maka governu halo serbisu barak ona hanesan dadaun prepara atu finaliza konstrusaun portu tibar no aprova konvensaun oioin hodi ajuda planu halo komérsiu ho país sira seluk.
 jerente timor port espera konstrusaun fíziku portu tibar termina iha novembru 2022
aleinde ne’e prepara rekursu umanu, lejizlasaun no adapta preparasaun téknika ne’ebé maka sai ejizensia maka’as ba adezaun.
“hafoin reuniaun ho ekipa ne’e, ha’u ho esperansa boot tanba sira maka baibain apoia ita no sira mak uluk fó dalan ba ita hodi submete ita-nia proposta adezaun, sira sempre iha ita-nia sorin. tanba ne’e maka sira haruka sira-nia ekipa espesiál ida mai halo levantamentu hodi haree saida mak sira bele fó asistensia hodi aselera prosesu,” ministra tenik.
ministra negósiu estranjeiru no kooperasaun, adaljiza albertina xavier magno no ekipa simu vizita kortezia hosi delegasaun ministériu komérsiu indonézia, iha salaun mnek, praia dos coqueiros, segunda (11/04). imajen tatoli /egas cristóvão
hafoin reuniaun ho mnek, delegasaun ne’e halo vizita ba ministériu koordenadór asuntu ekonómiku (mkae), ministériu turizmu, komérsiu no indústria (mtki), tradeinvest, banku dezenvolvimentu aziátiku (adb, sigla ingles), portu tibar, no sekretaria estadu kooperativa (sekoop).
asean harii hosi nasaun lima hanesan indonézia, filipina, malázia, singapura, tailándia, iha loron 08 agostu 196 iha bangkok, tailándia.
daudaun ne’e nasaun ne’ebé halibur iha asean mak nasaun na’in-lima ne’ebé hanesan fundadór asosiasaun inkluibrunei darusalam, vietname, laos, myanmar, no kamboja.
kandidatu prezidente repúblika ba períodu 2022-2027, ho númeru sorteiu 2, francisco guterres lú olo, sábadu ne’e hala’o kampãna abertura dahuluk ba eleisaun prezidensiál segunda volta ho tipu komísiu iha kampu futebol gleno, munisípiu ermera.

lú olo hateten, iha nia kompromisu polítiku katak bainhira eleitu sai prezidente repúblika sei kumpre de’it knar tuir konstituisaun no iha konstituisaun fó dalan prezidente repúblika atu halo koordenasaun instituisional ho órgaun soberania seluk hanesan governu, parlamentu nasionál no tribunál hodi implementa programa ba povu nia moris di’ak.
“interdependensia no koordenasaun nune’e prezidente repúblika iha influénsia majistratura hamutuk ho governu hodi hatene programa área edukasaun, saúde, agrikultura no seluk tan bele implementa ba povu nia moris di’ak,” nia hateten perante ba militante atu ba rihun.
tanba ne’e, nia dehan, bainhira proposta orsamentu jerál estadu kada tinan hetan ona aprovasaun hosi parlamentu nasionál haruka ba xefe estadu sei estuda hodi haree alokasaun ba iha programa sira mak sei promulga.
bainhira hala’o vizita no halo diálogu aberta no rona komunidade nia preokupasaun kona-ba  estrada, bee-moos.infraestrutura no seluk tan sei ko’alia ho governu hodi tau atensaun.
apoiante kandidatu pr lu olo iha gleno-ermera. anito santos.
nia hateten, lei inan ko’alia kona-ba órgaun podér estadu nian fundamentál define iha relasaun ho órgaun soberania seluk entre xefe estadu ho ezekutivu, tanba xefe estadu nomeia primeiru ministru (pm), maibé pm mai hosi partidu indijitadu hosi eleisaun parlamentár tanba ne’e nia parte sei ko’alia ho ezekutivu hodi implementa programa sira ba povu nia moris di’ak.
“prezidente repúblika iha kompeténsia ida mós ho governu hanesan iha enkontru semenál ho primeiru-ministru hodi fó nafatin ba xefe estadu kona-ba polítika ne’ebé governu implementa hodi hadi’a povu nia moris liuhosi área edukasaun, saúde, agrikultura no seluk tan. nune’e prezidente repúblika nia relasionamentu ho ezekutivu mak ida ne’e nune’e bele trata hamutuk,” nia hateten.
relasaun instituisionál haree dekretu-lei ruma ne’ebé governu submete bainhira simu sei avalia no estuda serve duni ba interese povu nian mak sei promulga.
nia hatutan, hanesan forma organizaun podér polítiku no ezersisiu podér polítiku nian sei limita de’it ba própria kompeténsia nune’e sei garante funsionamentu instituisaun demokrátika.
“aspeitu organizasaun podér polítiku no exersisiu podér polítiku rua ne’e lao hamutuk iha forma organizasaun estadu nian,” nia hateten.
nune’e, prezidente repúblika iha kompeténsia bainhira hanesan órgaun soberania uza kompeténsia ne’ebé tenke moris hamutuk halo interdepedénsia ba malu ho órgaun seluk hanesan governu.
relasaun institusional ho parlamentu nasionál lei sira-ne’ebé submete sei ba to’o iha prezidente repúblika sei estuda ho didi’ak hafoin promulga.
atuál prezidente repúblika ne’e hateten prosesu eleisaun primeiru seidauk hotu no agora hakat ba segundu volta ho ida-ne’e husu ba apoiante no povu  vota nia kandidatu tanba liuhosi lejitimidade povu nian mak hili hodi realiza kompromisu sira.
lú olo sente orgullu iha segundu volta hetan mós apoiu hamutuk ho prezidente plp,
sekretáriu jerál fretilin, mari alkatiri, konselleiru partidu khunto, josé naimori bukar no partidu sira seluk.
sekretáriu jerál partidu fretilin, mari alkatiri, hateten ho programa sira-ne’ebé kandidatu hato’o ida-ne’e mak ba povu nia moris di’ak nune’e husu apoiante no povu tomak atu vota ba lú olo iha eleisaun segundu volta iha 19 abríl ne’ebé mai.
prezidente partidu libertasaun populár, taur matan ruak, hateten governu ida-ne’ebé partidu tolu sustenta hanesan fretilin, plp, khunto no nia parte hanesan primeiru-ministru iha programa no planu balun halo ona no barak seidauk, tanba ne’e dahuluk atu halo mak tenke garante tinan lima oin mai estabilidade polítika no governativa tenke metin hodi servi povu.
“tanba ne’e ita la’ós ukun de’it agora maibé 2023 ba oin tanba partidu tolu ne’e sei la soe malu no seluk sei mai tan reforsa garante estabilidade polítika no governativa ne’e kondisaun mesak atu bele hetan kbiit hala’o programa sira. nune’e presiza imi-nia apoiu kandidatu ida ajuda ho ha’u ida mai la’ós atu mai sobu ho ida-ne’e husu atu vota ba kandidatu númeru 2, lú olo,” taur hateten.
enkuantu, iha kampaña ne’e partisipa hosi sekretáriu jerál partidu fretilin, mari alkatiri, prezidente plp, taur matan ruak, konselleiru másimu partidu khunto, josé naimori bukar,
no hetan partisipasaun másimu hosi militante partidu fretilin, partidu libertasaun populár (plp), partidu kmanek haburas unidade nasionál timoroan (khunto), partidu os verdes no seluk tan.
kampaña ne’e mós hetan superviziona hosi komisaun nasionál eleisaun (cne, siglá portugés), observadór internasionál no mós hetan seguransa másimu hosi komandu polísia nasionál timor-leste (pntl), munisípiu ermera ne’ebé hahú iha tuku 15h25 no ramata iha tuku 18h00 hodi kumpre kalendáriu kapaña hosi órgaun eleitorál.
tuir oráriu kandidatu pr, lú olo iha loron 03 abríl, sei kontinua hala’o nia kampaña ba loron daruak iha munisípiu covalima.
 ministeriu saude liuhosi vise-ministru saúde, bonifácio mau-coli dos reis hala’o abertura semináriu mikroplanu hodi identifika prioridade, roteiru, no orsamentu ba kampaña no implementasaun vasinasaun kontra covid-19 iha timor-leste.
mikroplanu nu’udar baze ba desizaun polítika, desizaun ba akizisaun no finansiamentu kontinua hosi doadór sira, nune’e vasina disponivél ba sidadaun elijivél iha timor-leste.
 covid-19: kazu detetadu pozitivu ida no ativu 15
semináriu mikroplanu vasinasaun kontra covid-19, nu’udar mós oportunidade di’ak hodi diskute no dezenvolve planu detalladu no kompreensivu ba implementasaun vasina kontra covid-19 ba doze dahuluk, daruak no doze reforsu ka booster ba grupu alvu sira.
vise-ministru saúde, bonifácio maucoli dos reis. francisco sony
“asuntu ne’ebé mak ita halo ne’e liuliu ba mikroplanu atubele prepara rekursu umanu, finanseira, lojístika, kolaborasaun, koordenasaun, no komunikasaun atubele hala’o vasina ba ema sira  ne’ebé mak to’o agora seidauk simu vasina  covid-19 doze dahuluk no daruak,” vise ministru saúde maucoli, hateten ba jornalista sira, hafoin ramata semináriu iha novo-turizmu-licidere, dili, kinta ne’e.
tuir dadus, sidadaun 30% iha territóriu laran mak seidauk vasina, tanba ne’e ho mikroplanu bele kontribui tan ideia atu halo mekanismu hodi to’o iha área rurál atubele hasa’e kobertura vasinasaun.
vise maucoli rekoñese realidade iha dezafiu barak durante implementasaun vasina covid-19, dezafiu hasoru komunidade, dezafiu iha terrenu, dezafiu ba kestaun lojístika, dezafiu hasoru mídia sosial no elektronika ne’ebé hala’o kampaña “hoaks” hodi hata’uk komunidade ba simu vasina kontra covid-19.
“maibé, ita bele ultrapassa situasaun sira-ne’e hotu hodi hasa’e kobertura ba primeira doze, segunda doze no doze boosters,” nia akresenta.
kazu covid-19
tanba covid-19 sai nafatin ameasa ba saúde públika iha mundu tomak ho total kazu to’o janeiru 2022, hamutuk kazu 295. 244. 646, ne’ebé globalmente hamate ona ema 5.457.604.
partikularmente ba kazu covid-19 iha timor leste, hosi total kazu 19.866, ema ne’ebé mate tanba covid-19 to’o janeiru 2022, hamutuk 122.  to’o 19 janeiru kazu ativu hamutuk 15.
vise-ministru dehan esforsu oioin iha área saúde kontinua realiza ho forma promosaun, edukasaun, prevensaun, detesaun no tratamentu hodi diminui kazu foun, aumenta rekuperasaun ba kazu sira hodi evita ema mate tan covid-19.
partisipasaun ho espíritu no optimismu husi komunidade hodi hola parte ativu iha esforsu preventivu sira inklui partisipasaun ativu iha vasinasaun kontra covid-19 ne’ebé lori timor-leste nu’udar nasaun dalima husi nasaun sira iha sudeste aziátiku ne’ebé konsege proteje populasaun ho kobertura 40% hosi total populasaun ba doze rua vasina kontra covid-19.
progresu imunizasaun
nune’e, progresu vasina kontra covid-19 iha timor-leste populasaun ho idade tinan 18 ne’ebé hetan ona vasinasaun kontra covid-19 ba dala rua ho totál 528.680 ka ekivalensia ho 70%.
alende ne’e, programa vasina kontra covid-19 espande mós ba labarik ho idade tinan 12 no menus hosi idade18 ho vasina pfizer iha eskola no labarik sira iha munisípiu dili, hamutuk 36.054 ka 70.8%. kona-ba vasina ba doze booster ka reforsu mós hala’o ona ba grupu perioritáriu sira ho kobertura 5.030 ka 7% iha munisipiu dili.
“ho konsiderasaun ba variante foun sars-cov-2, omicron ne’ebé ho tranzmisaun la’o lais tebes iha nasaun barak iha mundu tomak, implementasaun planu vasinasaun kontra covid-19 nu’udar estratejia sentral hodi prezerva vida umana iha kontestu pandemia covid-19,” vise maucoli akresenta.
ho nune’e,  ministériu saúde kontinua hala’o estratéjia vasinasaun kontra covid-19 no rekoñese importansia hosi planeamentu ba implementasaun vasina kontra covid-19 konsentradu iha polítika ne’ebé bele asegura sistema sosa vasina no alokasaun rekursu.
“atu implementa ho susesu, esensiál tebes esforsu kolaborativu entre governu, parseiru dezenvolvimentu, ajénsia, organizasaun, akademia, sosiedade sívil, krensa relojioza no komunidade,”maucoli afirma.
iha servisu saúde munisipál no fasilidade saúde sira, aseitasaun no distribuisaun ekuitativa husi vasina covid-19 depende husi mikroplanu ne’ebé diak no kontinuamente finansiadu.
nune’e, maucoli lori ministériu saúde nia naran hakarak hato’o rekoñesimentu ba komisaun no sub-komisaun ba vasina kontra covid-19 no parte interesadu ka entidade sira hotu who, unicef, doadór, usaid, dfat, no sira seluk.
“ha’u-nia agradesimentu bo’ot ba diskusaun ba mikroplanu ida-ne’e, hein katak depoisde workshop ida-ne’e sei hamosu planu detalladu ba implementasaun vasina kontra covid-19,” nia agradese.
reprezentante organizasaun mundiál saúde (oms) iha timor-leste, arvind mathur. francisco sony
iha biban hanesan, reprezentante organizasaun mundiál saúde (oms) iha timor-leste, arvind mathur, hateten maski omicrom hamosu moras kaman liu delta, maibé omicrom nafatin sai virus ne’ebé perigu ba ema hotu liuliu ba sira ne’ebé mak seidauk simu vasina tanba ne’e mak husu ema hotu atu vasina.
“vasinasaun to’o agora nafatin sai meiu ne’ebé mak efetivu hodi asegura ita hosi moras perigu no prevene ita atu baixa iha ospitál no hasoru mate, nune’e ita tenke hasae ita-nia esforsu hodi fó vasina ba populasaun hotu liuliu ba sira ne’ebé ho idozu no kormobidade,” reprezentante oms ne’e enkoraja.
 pesoál liña frente simu ona vasina doze datoluk hamutuk 4.226
sekretariadu tékniku administrasaun eleitorál (stae) presiza rezultadu evaluasaun hosi observadór sira kona-ba eleisaun prezidensál 2022 ne’ebé realiza iha 19 marsu ne’e.

“hosi númeru sentru votasaun 1.200 nia prosesu la’o di’ak tebes. embora ha’u hateten katak iha sentru votasaun ida-rua mak iha fallansu maibé depois eleisaun hotu ita sei haree oinsá atu halo evaluasaun ruma. ita mós sei hein rezultadu observadór no monitorizadór sira para karik haree took keta kestaun tékniku, entaun ba oin ita sei halo melloramentu no karik liga ho kestaun legál ruma mak parte kompetente sei toma atensaun ba iha situasaun sira balun,” diretór jerál stae, acilino manuel branco,  hateten ba jornalista sira, iha salaun stae, dili, segunda ne’e. 
stae la simu informasaun eskrita maibé stae mós haree informasaun sira hosi mídia sosiál katak komunidade mós kestiona hela kona-ba sentru votasaun paralelu ne’ebé governu estabelese iha dili atu fasilita votante sira.
 “se aban bainrua karik iha mudansa ba lejislasaun ruma mak dehan katak eleitór vota iha fatin ne’ebé de’it, prontu ha’u hanoin hanesan tékniku mak ita haree oinsá bele halo ajustamentu maibé ajustamentu iha solusaun,” nia dehan.
eleitór ne’ebé mak rejistu iha sentru votasaun paralelu tolu iha dili hamutuk 4.032 maibé iha eleisaun ne’ebé realiza iha 19 marsu ne’e, iha eleitór barak mak lakonsege ezerse sira-nia direitu votu iha sentru votasaun paralelu.
primeiru-ministru (pm), taur matan ruak, segunda ne’e, hakat ba rezidénsia ofisiál tenente jenerál reformadu, tito da costa cristovão ‘lere anan timur’ no hasoru malu kuaze minutu 30, hodi komprimenta malu.

“ha’u mai komprimenta de’it no hato’o parabéns tanba kontribui ba eleisaun ida pasíku tebes, taur hateten ba jornalista sira, iha farol.
 lere manán ho votu maioria 616 iha suku caenlio lautém
iha biban hanesan, tenente jenerál reformadu, lere anan timur, dehan enkontru ne’e nu’udar enkontru entre maun-alin.
“nia (taur) mai hasoru ha’u la’ós hanesan primeiru-ministru, maibé hanesan ha’u-nia alin taur mak mai, tanba nia hatene katak ha’u la pasa iha kandaditu prezidente repúblika mak nu’udar maun-alin nia mai solidariza no vizita de’it ha’u. ami-rua la ko’alia buat seluk,” lere tenik.
antes ne’e, segunda dadeer ne’e, eis primeiru-ministru no atuál sekretáriu jerál partidu fretilin, mari alkatiri, hakat ba rezidénsia lere.
“eis primeiru-ministru mari alkatiri ohin mai, maibé ha’u laiha tempu, ha’u sai tiha ba li’ur,” nia haktuir.
tuir lere karik mai tan mak sei hareee atu hasoru malu ho alkatiri.
“depois mak ita haree, maibé mari mai ne’e la’ós kualker, nia sekretáriu jerál fretilin, ha’u fretilin nafatin, la’ós ha’u lakon ne’ebé ha’u la’ós ona fretilin, se ha’u la’ós fretilin ha’u nega ha’u-nia maluk sira ne’ebé fakar ran,” nia subliña.
lere anan timur hanesan kandidatura prezidente repúblika independente ba períodu 2022-2027.
iha 21 janeiru 2022, governu liuhosi reuniaun konsellu ministru deside prosesu ne’ebé mai hosi desizaun reuniaun konsellu superiór defeza militár hodi trata pedidu ezonerasaun tenente jenerál, tito da costa cristovão lere anan timur hosi kargu xefe estadu maiór jenerál forsa armada, promosaun no nomeasaun xefe estadu maiór jenerál forsa armada.
nune’e, prezidente repúblika, francisco guterres lú olo, liuhosi dekretu prezidente repúblika númeru 4/2022, 28 janeiru, 5/2022 no 6/2022,  ezonera tenente jenerál tito da costa cristovão lere anan timur hosi kargu xefe estadu  maiór jenerál lere anan timur, promove majór jenerál domingos raul falur rate laek ba postu tenente jenerál no nomea tenente jenerál falur rate laek ba kargu xefe estadu maiór jenerál forsa armada.
tenente jenerál reformadu, lere anan timur lidera falintil-forsa defeza timor-leste (f-fdtl) durante tinan-haat, hahú 2015 to’o 2019, hafoin prolonga tan.
 ministériu saúde (ms) liuhosi diresaun nasionál saúde públika, departamentu vizilánsia epidemolojia, rejista iha meadu janeiru ne’e hamutuk 713, hosi númeru ne’e na’in-16 mak mate.
“situasaun kazu dengue iha timor-leste, ohin (22/01) kazu dengue hamutuk 713 no kumulativu óbitu na’in-16,” refere nota ne’ebé agência tatoli asesu,sábadu ne’e.
maioria kazu ne’e deteta hosi munisípiu dili ho totál 506, baucau iha kazu 32, manatuto ho kazu 32, covalima ho kazu 30, ermera ho kazu 55, manufahi ho kazu 32, viqueque kazu haat, ainaro ho kazu haat, liquiça iha kazu tolu, aileu nain-ida no bobonaro iha kazu na’in-14.
nune’e, kazu óbito hosi tinan 2020 ho totál 10, iha tinan 2021 ho totál óbitu 11 no iha semana dahuluk janeiru 2022 iha ona óbitu na’in-ida ne’ebé relata hosi dili no iha semana datoluk relata kazu óbitu na’in-haat, hosi ermera na’in-ida hosi ainaro, na’in-ida hosi bobonaro no na’in-rua hosi covalima no ohin, munisípiu dili iha óbitu na’in-hitu, nune’e totál case fatality rate nivél nasionál ho 2,2%.
munisípiu dili nafatin rejista kazu ne’ebé a’as iha semana dahuluk no semana datoluk iha janeiru ne’e ho totál kazu 466, kompostu hosi posto administrativo dom alexo relata kazu totál 252, cristo rei ho kazu 98, vera-cruz ho totál kazu 77 no nain-feto ho totál kazu 76.
too ohin loron fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 139, kompostu klínika fatumeta na’in-73, sentru saúde comoro na’in-111, sentru saúde vera-cruz 47, sentru saúde formoza 80, sentru saúde becora 48, sentru saúde metinaru na’in-haat, klínika bairru-pité na’in-rua no klínika motael na’in-ida.
nune’e, ministériu saúde apela ba populasaun iha dili laran no mós iha munisípiu sira seluk atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas ka senti laran sa’e, liman ain no sikun moras hodi bele hetan atendimentu husi profisionál saúde sira.
apela mós ba autoridade munisipál no autoridade lokál iha dili laran no mós iha munisípiu sira atubele orienta komunidade halo limpeja jerál iha suku no bairru sira.
hamoos sasan ka limpeza hanesan roda at, bazu aifunan atu susuk labele tau tolun, haloot ropa ho diak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza muskitéru karik toba iha tempu loron, soe lixu iha nia fatin.
xefe suku samalari, postu adminiatrativu baucau vila, munisípiu baucau, rui sorteiro magno siqueira, agradese ba governu tanba simu ona osan insentivu $250 ne’ebé parlamentu nasionál aprova.

 pn aprova: saláriu xefe suku $140 hasa’e ba $250
“ami agradese, normalmente osan insentivu hosi janeiru to’o juñu ami simu dala ida ona no horisehik (kuarta, 22 juñu) estrutura konsellu suku hotu-hotu tuir ona formasaun kona-ba livru 14 no aumenta tan livru haat no hamutuk 18 ona, hosi ne’e mak halo refresing training atu ezekuta ami-nia osan ne’e tama iha konsellu suku nian,” rui hateten ba agência tatoli, liuhosi telefónika, kinta ne’e.
normalmente osan hosi janeiru to’o marsu ne’ebé governu la fó ne’e, agora simu kompleta to’o fulan juñu nian. nune’e, ekipa konsellu suku tuir formasaun kona-ba livru haat ne’ebé liga ba atividade suku nian hodi bele sai baze dadus ida ba sira atu sikroniza.
“livru uluk simu iha 2009 ne’e hamutuk 14 mak kona-ba rejistu komunidade, kuaze atendementu tomak ba atividade governu nian no agora aumenta tan livru haat. ne’e ami agradese tanba hosi livru ne’e ami bele foti baze ida-ne’e hodi bele sinkroniza ho dadus estatístika nian,” nia dehan.
hosi livru 18, nia informa, dahuluk mak fixa família, iha livru ba rejistu ema mate no ema moris nian, seluk mak tenke rejistu projetu sira hotu mai iha suku, livru rejistu bainaka, ida fali kona-ba buat hotu ne’ebé mak governu fó liuhosi ajénsia.
“livru haat ikus ne’e mak kona-ba dadus populasaun nian, sira-ne’e mak ninia koluna to’o livru 18 ne’e,” nia esplika.
aleinde ne’e, xefe suku mós husu governu atu implementa saláriu tuir estandarizasaun sekretáriu estadu formasaun profesional no empregu (sefope) nian ba pesoál apoiu servisu administrasaun suku.
“ita husu para tinan oin aloka osan karik aumenta pesoál apoiu servisu administrasaun suku nia osan no tenke saláriu estandarizasaun sefope, nune’e ema hotu hanesan iha lei nia oin no labele halo diskriminasaun ba ema ida iha kotuk,” nia sujere.
nia dehan, simu osan insentivu xefe suku nian $250, xefe aldeia $150, pesoál apoiu servisu administrasaun suku ho intensivu kada fulan ida $140, delegadu no delegada ho lia-na’in sira hasa’e ba $40 kada fulan.
xefe suku bemori, postu administartivu na’in feto, munisípiu dili, cristalina pereira soares de oliveira, hateten osan insentivu ne’ebá mak parlamentu nasionál aprova ne’e sufisiénte ona ba sira-nia nesesidade.
“ha’u simu ona osan insentivu $250 no ida-ne’e ha’u hanoin sufisiénte ona ba ha’u. ha’u hakarak hato’o agardesimentu ba governu tanba bele konsidera hodi aumenta ona xefe suku sira-nia osan kada fulan to’o $250,” cristalina dehan.
antes ne’e, ministru administrasaun estatál (mae), miguel pereira de carvalho, hateten, bainhira membru konsellu suku eleitu iha 2004 hahú ho subsídiu sira ho valór $15, ho alterasaun subsídiu akontese iha 2012 no halo revizaun iha tinan 2014 konsege hasa’e insentivu subsídiu ba xefe suku sira ho $140 no to’o agora halo ona tinan hitu tempu ona presiza hasa’e insentivu ba líder komunitária sira.
tuir dadus, iha territóriu nasionál ne’e xefe suku sira hamutuk 452 no hosi suku 452 ne’e, xefe aldeia hamutuk 2,233, pesoál apoiu administrasaun suku hamutuk 452, delegadu ka delegada no lia-na’in hamutuk 5,822 ne’e inklui rejiaun administrativa espesial oé-cusse ambeno (raeoa).
diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru  to’o horiseik  pasiente dengue sa’e ba 1.604, hosi númeru ne’e na’in-27 mak mate.
“situasaun kazu dengue iha timor-leste hosi janeiru mai too horiseik hamutuk kazu 1.604no kumulativu óbitu na’in 27,” refere nota ne’eb’e agência tatoli asesu ohin.
maioria kazu ne’e deteta husi munisípiu dili ho totál 1.068, baucau  69, manatuto 104, covalima 58, ermera ho kazu 77, manufahi 69, viqueque 28, ainaro 22, liquiça 32, aileu  24  no bobonaro 26 lautem 24 no raeoa na’in-tolu.
munisípiu dili nafatin rejista kazu ne’ebe a’as iha primeira semana  to’o sesta semana fulan fevereiru 2022, ho totál kazu 1.068 kazu. nune’e  haree ba kada loron kazu aumenta bebeik husi munisípiu dili.
to’o ohin loron  hahú semana dahuluk fulan janeiru tinan 2022, kazu dengue  hosi  postu administrativu dom alexo iha  565, cristo-rei 218, vera-cruz 124 no nain feto 132.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 249, klínika fatumeta 132, sentru saúde comoro 310, sentru saúde vera-cruz 50, sentru saúde formoza 170, sentru saúde becora 113, klínika madre eliza na’in-ida, sentru saúde atauro  11, sentru saúde metinaro 16,  klínika bairru-pité 13 no klínika motael na’in-rua.
apela ba populasaun 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 dengue maioria iha dili no hamate labarik na’in-25
diretór sentru formasaun profisionál (cfp-sigla portugés) don bosco comoro, irmaun adriano maria de jesus, sdb, hateten tinan ne’e sentru formasaun don bosco comoro sei loke inskrisaun ba estudante foun 2022 iha 24 to’o 29 janeiru.

 sentru formasaun don bosco sei reativa formasaun iha 02 agostu
“tinan ne’e, sentru formasaun don bosco comoro sei la hahú atividade formasaun iha janeiru, tanba estudante 2021 hamutuk 140 resin sei hala’o estudu to’o marsu, tanba ne’e estudante foun 2022 sei hahú aula iha fulan marsu,” irmaun adriano maria de jesus, hateten ba agência tatoli, iha nia knaar–fatin comoro, dili, sesta ne’e.
iha tinan ne’e, sentru formasaun don bosco comoro sei la hahú atividade formasaun iha janeiru tanba estudante 2021 hamutuk 140 resin sei tuir hela formasaun to’o marsu, tanba ne’e estudante foun 2022 sei hahú aula iha fulan marsu.
“tanba, iha fulan marsu mak estudante 2021 hamutuk 140 resin ba halo estájiu, tanba impaktu hosi serka sanitária iha tinan kotuk. tanba ne’e mak tinan ne’e ami prolonga tan estudante 2021 remata iha fulan marsu,” nia dehan.
ba estudante foun sira-ne’ebé atu rejistu ne’e tenke tenke prenxe kritériu sira hanesan osan rejistu nian $5.00, sertidaun batizmu ka rdtl orijinál, kartaun eleitorál ka billete identidade (bi), diploma orijinál, atestadu médiku, fotográfia koloridu no sira tenke ramata ensinu sekundáriu.
“bainhira sira–nia dokumentus pasa, sira sei mai tuir entrevista no teste eskrita. iha teste eskrita ne’e estudante sira sei teste iha matéria matemátika, relijiaun, inglês no portugés, bazea ba ida ne’e mak ami foin bele simu sira,” nia hateten.
iha tinan ne’e, tuir planu sentru formasaun ne’e sei simu estudante foun 200-resin no bainhira pasa mak estudante na’in-60 mak sei hela iha kolejiu (asrama) no sira seluk hela iha liur mak tuir formasaun tanba espasu iha kolejiu mak limitadu.
estudante hirak-ne’e, sei tuir formasaun iha departamentu automotiv, departamentu administrasaun, departamentu konstrusaun jerál no departamentu air conditioner (ac).
 diresaun nasionál saúde publika liuhosi departamentu vizilánsia epidemolojia, iha ministériu saúde, kinta ne’e, rejista kazu dengue hamutuk  1.035, hosi númeru ne’e labarik na’in-18 mak mate ona.
“situasaun kazu dengue iha timor-leste, loron 27 janeiru 2022, kazu dengue hamutuk 1.035 no kumulativu óbitu na’in-18,” refere nota ne’ebé agência tatoli asesu kinta ne’e.
 laiha estoke aimoruk rega susuk, dengue hamate labarik na’in-18
maioria kazu ne’e deteta hosi munisípiu dili ho totál  698, baucau iha kazu  50, manatuto  67, covalima 31, ermera 71, manufahi 49, viqueque neen, ainaro 12, liquiça 16, aileu 11 no bobonaro 24.
hosi númeru óbitu na’in-18 ne’e maioria labarik, hanesan kazu óbitu iha dili na’in-10, ermera iha óbitu na’in-haat, na’in-ida hosi ainaro, na’in-ida hosi bobonaro no na’in-rua hosi covalima, nune’e totál case fatality rate nivél nasional ho 1,7%.
to’o ohin loron semana dahaat  fulan-janeiru ne’e, posto administrativu dom alexo iha kazu 345, cristo-rei 140, vera-cruz 96, na’in-feto 100.
alende ne’e, fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue 177, klínika fatumeta 88, sentru saúde comoro 165, sentru saúde vera-cruz 47, sentru saúde formoza 125, sentru saúde becora 75, sentru saúde atauro 11, sentru saúde metinaro neen  , klínika bairru-pité  haat no klínika motael na’in-ida.
nune’e, ministériu saúde apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, senti laran sa’e, liman ain no sikun moras hodi bele hetan atendimentu husi profisionál saúde sira.
apela mós ba autoridade munisipál no autoridade lokál atubele orienta komunidade halo limpeza jerál iha suku no bairru sira hodi fase tanke, bidon ka balde tau bee semana ida dala ida.
hamoos sasán ka limpeza hanesan roda aat, bazu aifunan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza mosketéiru karik toba iha tempu loron, soe lixu iha nia fatin.
 governu promove kampaña limpeza jerál iha territóriu kombate dengue
prezidente repúblika (pr), francisco guterres ‘lú olo’ promulga ona lei enkuadramentu orsamentál no jestaun finanseira públika iha loron 09 fevereiru 2022, ne’ebé nu’udar lei importante no estruturante.
“aprovasaun ne’e signifika timor-leste marka pasu importante ba dahuluk iha ámbitu reforma jestaun finanseira públika no ita konsege estabelese rejime jurídiku ida ne’ebé bele rezolve defisiénsia oioin iha rejime orsamentál atuál. iha lei ne’e rasik, ita sei hetan definisaun klaru kona-ba konseitu perimetru orsamentál no sei redus rigidez iha enkuadramentu orsamentál,” ministru finansa (mf), rui augusto gomes, hateten, liuhosi nota ne’ebé agência tatoli asesu, sesta ne’e.
 pn aprova proposta-lei enkuadramentu orsamentál iha finál global
lejizlasaun ne’e sei substitui lei númeru 13/2009, 21 outubru, orsamentu no jestaun finanseira, ne’ebé deskreve prosesu elaborasaun, promulgasaun, ezekusaun no auditoria hosi orsamentu jerál estadu (oje), ne’ebé iha ona vijénsia liu dékada ida nia laran.
aleinde ne’e, inisiativa ne’e introdús prinsípiu orsamentál 11 mak hanesan unidade no universalidade, anualidade no plurianualidade, estabilidade no sustentabilidade orsamentál, ekonomia, efisiénsia no efikásia, transparénsia, responsabilidade, ekuidade interjerasionál, orsamentasaun pur programa, espesifikasaun la’ós kompensasaun no la’ós konsignasaun.
“ho aprovasaun ne’e, ba oin governu sei prepara diploma neen hodi aprezenta ba konsellu ministru atu delibera no aprova hodi apoiu implementasaun lei enkuadramentu orsamentál foun,” nia akresenta.
tuir governante ne’e, lei enkuadramentu orsamentál hanesan rezultadu hosi prosesu naruk reforma jestaun finanseira públika ne’ebé mak inisia ona desde tinan 2015 hosi v governu konstitusionál no governu anteriór sira, no halo ona melloramentu lubun ida liuhosi diskusaun iha tinan barak nia laran.
liuhosi lei ne’e, governu propoin atu halo alterasaun substansiál iha aspeitu balun ne’ebé esensiál tebes ba enkuadramentu orsamentál no jestaun finanseira públika, ho objetivu ida mak atu hametin liután relasaun entre planeamentu no orsamentu liuhosi orsamentasaun pur programa ne’ebé foku ba rezultadu.
desde tinan 2015, v governu konstitusionál halo ona servisu advokasia kona-ba reforma fiskál no jestaun finansa públika, liuhosi implementasaun fazeadamente orsamentasaun pur programa, eliminasaun prátika dezorsamentasaun, hasa’e autonomia servisu no melloramentu transparénsia iha ezekusaun orsamentu.
iha tinan 2019, viii governu konstitusionál hahú elabora proposta lei enkuadramentu orsamentál no submete ba parlamentu nasionál (pn) iha janeiru 2021, ne’ebé durante prosesu preparasaun, elaborasaun no diskusaun inisiativa ne’e, governu no pn mós halo ona konsultasaun lubun ida ho setór ekonómiku no setór sosiál sira mak hanesan banku sentrál timor-leste (bctl, sigla portugés), rejiaun administrativa espesiál oé-cusse-ambeno (raeoa), institutu nasionál seguransa sosiál (inss), kámara konta, konsellu konsultivu fundu petrolíferu, fongtil, la’o hamutuk no fundu monetáriu internasionál (fmi).
enkuantu, proposta lei enkuadramentu orsamentál ne’e rasik inklui ona rekomendasaun balun ne’ebé hato’o ona hosi setór ekonómiku no setór sosiál, inklui kumpre ona prátika di’ak internasionál ne’ebé mak rekomenda hosi relatóriu ekipa misaun artigu iv, fmi no relatóriu revizaun ba despeza públiku no akuntabilidade finanseira hosi banku mundiál.
prezidente partidu libertasaun populár (plp) no atuál primeiru-ministru (pm), taur matan ruak, hakarak asegura koligasaun ho partidu frente revolucionária do timor-leste independente (fretilin) forma governu liu mandatu tinan 2023.
“onra boot ida ba ha’u-nia partidu plp hola parte iha koligasaun ho partidu fretilin ne’ebé prezidente repúblika atuál no kandidatu prezidente repúblika (pr) ba segunda volta, francisco guterres ‘lu olo’ mós hola parte, entaun koligasaun ida-ne’e iha projetu boot ida maibé fahe ba faze rua, objetivu dahuluk mak agora ami hakarak serbisu hamutuk ida di’ak hodi bele estende liu tinan 2023,” taur matan ruak deklara liuhosi konferénsia imprensa iha rezidénsia metiaut, sesta ne’e.
nia konsidera, estabilidade polítika no governativa ne’e kondisaun fundamentál ba dezenvolvimentu nasaun nian.
“ita laiha ona tempu atu la’o, liliu ita-nia joven sira lakon sira-nia tempu barak, entaun presiza halo dezenvolvimentu atu kria oportunidade tantu sidadaun sira foho no iha sidade sira bele aproveita oportunidade sira hodi dezenvolve sira-nia-an, família no bele fó kontribuisaun ba dezenvolvimentu ita-nia nasaun, tanba ne’e ami-nia projetu tinan 2023 aseguradu,” taur afirma.
 partidu tolu apoiu lú olo iha eleisaun segunda volta
nune’e, prezidente plp hakarak fó apoiu tomak ba kandidatura lú olo ho númeru sorteiu 02, iha eleisaun prezidensiál segunda volta no promete sei suspende kuadru plp bainhira la fó apoiu.
“ha’u fiar katak hotu-hotu apiou lú olo, militante ha’u la ko’alia maibé sira ne’ebé kuadru mak la apoia, ha’u sei suspende sira, ne’e ha’u-nia posizaun,” taur deklara.
nia dehan, razaun fó apoiu ba lú olo tanba haree ba personalidade ne’ebé iha kondisaun hodi serbisu ho koligasaun, ema ida pesiénsia, nonok no ema ida la simu provokasaun no konsentra loos ba atividade.
“durante ne’e, ha’u hanesan primeiru-ministru laiha razaun keixa, nia koopera hotu no dalaruma ha’u hanoin filafali, uluk ha’u prezidente repúblika halo buat barak maibé balun mós ha’u to’os loos ho governu, maibé nia (lú olo) lae, ha’u hanoin ne’e kualidade ida ha’u rejista ho forma ida orgullozu loos, entaun nia merese ha’u-nia apoiu tanba ne’e ha’u rasik ho ha’u-nia partidu no koligasaun tomak ami deside katak tenki ajuda no apoia lú olo iha segunda volta,” nia tenik.
maski nune’e, taur hamutuk ho nia aliadu sira konsiente katak hakat ba segunda volta ne’e iha númeru desporposaun boot ba kandidatura josé ramos horta nian ho 301.481 (46,58%), enkuantu francisco guterres ‘lú olo’ ho 143.408 (22,16%) hosi totál votu válidu hamutuk 647.172 iha territóriu tomak, maibé nafatin otimista.
“ami-nia esperiénsia hatudu katak buat hotu só manan bainhira o luta,” nia tenik.
biban ne’e, atuál pm haktuir, nia parte la partisipa kampaña primeira volta tanba atraza iha desizaun.
“razaun dahuluk mak imposível manán iha primeira volta kuandu kandidatu barak, razaun daruak mak imposível ha’u-nia partidu apoiu kandidatu ida kuandu ha’u-nia kaben mós avansa, entaun nia (isabel da costa ferreira) lakohi partidu apoiu nia no hakarak ba independente, razaun seluk mak ami (plp) atraza loos entaun desizaun atraza, kuandu ami atu halo desizaun ami-nia militante barak apoiu tiha ona, ne’ebé ami fó livre ba militante sira apoia kandidatu hotu menus kandidatu ramos horta,” taur dehan.
la apoiu horta tanba hakarak disolve parlamentu
razaun plp la fó apoiu ba  josé ramos horta tanba bainhira avansa hakat ba eleisaun, nia iha ona kompromisu ho partidu congresso nacional de reconstrução de timorense (cnrt), bainhira nia manán iha eleisaun sai prezidente repúblika, sei disolve parlamentu nasionál.
“signifika disolve parlamentu katak hatún governu, imposivel nia hatun ha’u, ha’u ba apoia ba-nia, di’ak liu ha’u ba luta to’o tun do que ha’u ba hakneak ba-nia. atu dehan ami-nia kandidatu (lú olo) di’ak liu,” xefe governu salienta.
 cnrt deside kandidata horta kompete iha eleisaun prezidensiál períodu 2022-2027
biban ne’e, taur matan ruak husu ba kandidatu pr ho ekipa sira atu durante kampaña labele insulta malu maibé tenki hato’o programa.
“ba kandidatu sira no mós akompañante sira iha kampaña ko’alia mak programa no lalika insulta. ba populasaun, husu atu kontribui ba pás no husu partisipa iha eleisaun hodi aumenta taxa partisipasaun,” nia apela.
antes ne’e, xefe governu  deside ona hodi foti lisensa hodi partisipa iha kampaña eleitorál hodi apoia kandidatura francisco guterres ‘lú olo’, hahú hosi loron 02 to’o ramata atividade kampaña.
viii governu konstituisionál daudaun ne’e forma hosi plp, fretilin no kmanek haburas unidade nasional timor oan  (khunto), iha programa ne’ebé nu’udar instrumentu polítiku ba tinan lima, ne’ebé reflete aspirasaun povu timor-oan no fó sai medida prioritária sira ba dezenvolvimentu sustentável, hanesan define ona iha ‘planu estratégiku dezenvolvimentu 2011-2030’.
ha loron 21 marsu 2020, sekretariu jerál fretilin, marí alkatiri no prezidente plp atuál primeiru-ministru viii governu konstitusionál, taur matan ruak, asina plataforma entendimentu entre partidu rua hodi mantein taur hanesan xefe governu to’o termina mandatu iha tinan 2023 no la konkorda eleisaun antesipada.
nune’e prezidente repúblika, francisco guterres ‘lú olo’ promulga orsamentu jerál esttadu (oje) 2020 iha loron 19 outubru 2020.
kandidatu prezidente repúblika indepedente, hermes da rosa correia barros, no prezidente partidu unidade dezenvolvimentu demokrátiku (pudd) deside fó apoiu tomak ba kandidatu mais votadu, josé ramos horta, bainhira akontese eleisaun prezidensiál segunda volta.

“hakarak fó apoiu tanba razaun fuan ba oin ida-ne’ebé di’ak no komunikasaun ne’ebé hala’o iha pozitivu tebes hanoin di’ak ba povu,” hermes barros hato’o lia hirak ne’e ba jornalista sira hafoin halo sorumutu komunikasaun polítika ho josé ramos horta iha rezidénsia faról, kuarta ne’e.
kandidatu xefe estadu 2022-2027 ho númeru sorteiu rua (2), sei fó orientasaun no apela ba apoiante no simpatizante ne’ebé antes ne’e fó ona votu ba nia atu eleisaun segunda volta fó  apoiu ba ramos horta.
iha fatin hanesan, josé ramos horta, hateten hafoin eleisaun primeira volta iha kontaktu oioin kada kandidatu halo ho nia parte ativu loos no simu mós lidér hosi partidu balun.
“ha’u-nia kandidatu iha primeira volta kedas simu hotu-hotu no agora iha de’it kandidatu rua mak buka konsolida votasaun primeiru no bele aumenta tan eleitoradu partidu sira seluk,” nia dehan.
horta la esplika kandidadu no partidu ne’ebé mak halo ona komunikasaun maibé nia fiar iha eleisaun segunda volta sei fó votu aumenta liután hodi manán.
entretantu, prezidente partidu unidade dezenvolvimentu demokrátiku (pudd), silvestre xavier sufa, hateten liuhosi reuniaun estrutura partidu pudd nian hosi nasionál to’o baze iha tersa ne’e (23/03) deside hodi fó apoiu ba kandidatu mais votadu josé ramos horta iha eleisaun segunda volta.
apoiu ne’e ho razaun tanba kandidatu horta indika hosi partidu cnrt, lideradu hosi xanana gusmão, ne’ebé durante ne’e sempre halo komunikasaun polítika di’ak ho pudd.
“ho nune’e pudd laiha objesaun sei mobiliza rekursu no masa tomak hosi baze to’o nasionál hodi apoiu kandidatu horta hodi hetan vitória,” nia hateten hafoin ho estrutura partidu hasoru malu ho ramos horta iha rezidensia faról, kuarta ne’e.
enkuantu, iha eleisaun primeiru ronde pudd fó apoiu ba kandidatu prezidente repúblika, martinho germano da silva gusmão.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31% ), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31%), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
relasiona ho komemorasaun loron feto mundiál ba dala-55, sekretáriu estadu kooperativa, elizário ferreira, enkoraja feto sira atu envolve iha atividade kooperativa hodi bele halo mudansa ba moris.
“husu ba inan-feto sira ne’ebé daudaun ne’e tama grupu kooperativa, husu imi liuhosi kooperativa bele halo mudansa ba moris hahú hosi uma-laran, sosiedade, família, no nasaun,” sekretáriu estadu hateten iha salaun federasaun hanai malu, bairro-pité, tersa ne’e.
 sekoop konsidera kréditu uniaun sai espíritu ba dezenvolvimentu kooperativa
tema nasionál ne’ebé sekoop foti iha loron ne’e maka ‘ho kooperativa bele garante igualdade jéneru’, enkuantu tema internasionál maka ‘igualdade jéneru ohin loron no ba futuru ne’ebé sustentável’.
governante ne’e konsidera, bainhira envolve iha kooperativa, futuru sei nakloke liután no projeta ba kresimentu  ekonómiku aumenta no dezenvolvimentu boot liután.
“feto mós tenke hatudu katak bele halo mudansa ho dezenvolvimentu liuhosi kooperativa, tanba feto ne’e preokupante tebes ba família, sosiedade no parte hotu. bainhira ita-nia líder sira hahú hanoin atu ukun-an, feto sira mós partisipa no hahú foti kilat hasoru invazaun sira, hahú hosi maria tapó. ne’e hatudu katak feto sira mós bele,” nia dehan.
biban ne’e, sekretáriu estadu husu mós ba maluk feto sira atu utiliza teknolojia ho di’ak, nune’e bele hetan benefísiu.
“ha’u enkoraja feto sira, iha mundu teknolojia ida-ne’e tenke kuidadu-an, nune’e labele monu ba tentasaun. tenke utiliza rede sosiál ho di’ak tanba ohin loron ho mundu teknolojia, ema la’o tuir dezenvolvimentu teknolojia no globalizasaun. ohin loron halo komunikasaun sai fasil liu, tanba ne’e sai dezafiu ida ba feto sira, tanba teknolojia bele halo ida besik bele sai dook no dook bele sai besik,” nia tenik.
maski nune’e, nia konsidera utilizasaun teknolojia atu sai benefísiu depende ba entidade ida-idak no konsiénsia.
iha fatin hanesan, reprezentante grupu mulher parlamentár timor-leste (gmptl), domingas dos santos, enkoraja maluk feto sira hodi prepara-an hola parte iha dezenvolvimentu nasaun.
“husu ba feto maluk sira, tenke aproveita oportunidade ba dezenvolvimentu ne’ebé iha, liuliu iha iguldade jéneru, nune’e ita labele dehan mane sira la fó oportunidade ba ita, maibé ita mak tenke aproveita didi’ak oportunidade ne’ebé iha hodi kontribui ba dezenvolvimentu iha ita-nia rai,” nia fó hanoin.
iha parlamentu nasionál halo ona konvensaun ne’ebé iha kompoziasaun ba eliminasaun forma diskriminasaun hotu hasoru feto no labarik feto iha timor-leste.
“ha’u hakarak kooperativa hanesan fatin ida ne’ebé própriu tebes atu ita ba moris ho sustentabilidade, bainhira ita serbisu ho kompromisu, onestu, no kreativu, maka ita sei hetan sustentabilidade,” reprezentante gmptl dehan.
nune’e mós, diretora nasionál polítika jéneru no inkluzaun hosi sekretaria estadu igualdade no inkluzaun (seii), maria filomena babo martins, hateten, tempu to’o ona atu feto sira hamriik hamutuk ho mane sira atu kontribui ba dezenvolvimentu nasionál.
“liuliu iha área sira ne’ebé mak hakbiit feto nia ekonómia, nune’e feto bele hamriik rasik iha nia-ain hodi hala’o nia moris loron-loron,” nia akresenta.
 hahú hosi janeiru to’o maiu tinan ne’e, hospitál nasionál guido valadares (hngv), rejista pasiente fase-ran (hemodiálise) hamutuk 22, hosi númeru ne’e mate na’in-haat. 
“ita rejista pasiente hamutuk 22, hosi númeru ne’e na’in-haat lakon vida. nune’e, to’o ohin pasiente fase ran hamutuk 89,” espesialista nefrolojia hospitál nasionál guido valadares (hngv), gustavo do rosario da cruz, hateten ba agência tatoli iha hngv bidau, kuarta ne’e.
nia dehan, na’in-haat ne’ebé lakon vida ne’e tanba mai ho kondisaun grave, nune’e médiku sira labele salva sira nia vida.
“pasiente sira mai halo tratamentu iha ne’e, ami sempre fó korajen ba sira atu kontinua tratamentu fase ran, maibé   sira   husu alta   no balun   ba kontinua halo tratamentu tradisionál, bainhira mai fila-fali sira kondisaun grave,” nia afirma.
tanba, resposavél ne’e informa pasiente sira ne’ebé mak fase raan iha hngv maioria moras ran-midar (diabetes), tensaun (hipertensaun) no moras rins ka policística.
nune’e, nia husu ba komunidade hakbesik-an ba sentru saúde no postu saúde sira bainhira hetan moras diabetes, hipertensaun no rins atu halo tratamentu sedu.
mákina fase-ran sufisiente hela tanba iha hngv hamutuk 12 no funsiona di’ak tebes inklui medikamentu mós laiha problema.
“kona-ba profisionál saúde ita sufisiente tanba ita iha epesialista timoroan na’in-tolu, kubanu ida inklui enfermeira sira ne’ebé mak treinadu hodi atende ba pasiente fase-raan,” nia afirma.
tribunál rekursu (tr), indefere ka lasimu pedidu hosi reprezentante legál kandidatu prezidente repúblika ho númeru sorteiru 6, francisco guterres ‘lú olo’, ne’ebé husu atu halo interpretasaun ba kandidatu pr seluk ne’ebé uza fotografia rua iha buletin votu tanba laiha kompeténsia.

reprezentante legál kandidatu númeru sorteiru 6, fernando gusmão, hateten iha loron 28 fevereiru ne’e reprezentante kandidatu pr hosi sira-nia parte aprezenta karta ba tr kona-ba pedidu interpretasaun artigu 38 hosi lei númeru 15/2021, 14 jullu, sesta alterasaun lei númeru 7/2006, 28 novembru, lei eleitorál ba prezidente repúblika.
bainhira iha reuniaun cne aprova buletin votu reprezentante kandidatu nian mós hato’o ona hanoin katak prosesu eleisaun prezidensiál atu hili xefe estadu ne’ebé lidera órgaun prezidensiál nia mesak de’it katak órgaun singular ou unipesoál.
“tanba ida-ne’e mak ita kestiona kandidadu ho númeru sorteiru 11 ho 14 iha buletin votu ne’ebé hatama fotografia rua ka uza sira-nia fotografia uza mós fotografia hosi ema seluk nian la’ós kandidatu nian,” fernando gusmão hateten liuhosi konferénsia imprensa ba jornalista sira iha sede nasionál kandidadu pr lú olo, iha salaun luz clarita, kuarta ne’e.
ho ida-ne’e, tuir nia, povu maiória ne’ebé  bele hamosu konfuzaun iha públiku liu-liu eleitór sira no sira konsidera katak viola lei eleitorál prezidente repúblika, nune’e hatama pedidu ba tr hodi halo interpretasaun legál.
tr indfere tanba laiha kompeténsia atu interpreta
fernando gusmão informa, iha loron 01 marsu 2022, tr hasai akordaun hodi indefere pedidu  refere ho razaun la’ós tanba laiha fundamentu iha argumentu sira maibé tanba de’it tr deklara laiha kompeténsia ba halo interpretasaun artigu 38 ne’e.
tr deklara katak konstituisaun rdtl iha artigu 126, alinéa 2 fó de’it kompeténsia ba supremu tribunál rekursu (stj) iha área eleisaun nian mak hanesan verifika rekezitu legál sira ba kandidatu pr, julga iha ultima instánsia kona-ba regularidade no validade aktu prosesu eleitorál nian, tuir lei eleitorál nian, valida no proklama rezultadu prosesu eleitorál.
nune’e, tr laiha kompeténsia atu julga kona-bá buletin votu no kompeténsia ne’e ba komisaun nasionál eleisaun (cne, siglá portugés) tuir artigu 38 alinéa 2 lei eleitorál ba prezidente repúblika nian.
reprezentante kandidatu hosi lú olo, hakarak rekomenda iha tempu oin mak parlamentu nasionál presiza halo alterasaun ba lei eleitorál ba prezidente repúblika hodi introdús kompeténsia tr nian iha rekursu ruma ne’ebe aprezenta hosi ekipa susesu ka kandidatu ba eleisaun prezidensiál rasik ne’ebé la konkorda ho desizaun cne nian kona-ba buletin votu.
“presiza haree artigu 38 hodi halo alterasaun ida fó mós kompeténsia ba iha tribunál rekursu, nune’e kandidatu balun liuhosi nia reprezentante la konkorda ho buletin votu bele halo rekursu ba supremu tribunál justisa,” nia dehan.
 kandidatu prezidente repúblika períodu 2022 too 2027, ho númeru sorteiu 2, francisco guterres lú olo, segunda ne’e, hala’o kampaña ba eleisaun presidensiál segunda volta ho tipu komísiu iha kampu futeból ainaro.
maske, kampaña aberta ne’e kandidatu lú-olo la partisipa tanba kondisaun saúde, maibé reprezenta hosi sekretáriu jerál partidu fretilin, mari alkatiri, prezidente partidu libertasaun popular (plp), taur matan ruak no konselleru másimu partidu kmanek haburas unidade nasionál timoroan (khunto), josé dos santos naimori bucar.
eleitu ba pr, lú-olo promete kontinua serbisu ho governu-pn hodi dezenvolve tl
iha ámbitu kampaña, prezidente partidu libertasaun popular (plp), taur matan ruak husu ba povu hotu lalika tauk vota ba kandidatu númeru sorteiu 2, francisco guterres lú olo atubele garante pás no estabilidade hodi hametin nasaun no apoiu programa governu nian hodi hala’o dezenvolvimentu.
“nasaun nia-aman mak prezidente repúblika no inan mak primeiru ministru, ne’ebé eleisaun agora imi tenke fihir aman ne’ebé di’ak mak númeru 2. ida ne’e mak ha’u fó votu no husu inan-aman hotu joven sira hotu imi nia tulun fó votu ba ha’u nia kandidatura,” prezidente plp taur hateten liuhosi intervensaun iha kampaña ne’e.
taur dehan fó votu konfiasa ba lú olo atu apoia programa di’ak sira hanesan, kada dezembru família sira sei simu $200 no kontinua harii uma kbiit la’ek ba povu hotu no seluk tan bele realiza.
“ha’u husu ba imi hotu fó apoia ba ha’u nia kandidatura, atu nune’e bele tulun ha’u hodi realiza programa governu nian ne’ebé atu implementa tinan ne’e no tinan oin,” nia afirma.
konselleru másimu partidu kmanek haburas unidade nasionál timoroan (khunto). imajen/ argetina cardoso
iha biban hanesan, konselleru másimu partidu kmanek haburas unidade nasionál timoroan (khunto), josé dos santos naimori bucar, husu ba ainaro-oan hotu atu vota ba kandidatuu númeru 2, francisco guterres lú olo iha eleisaun segunda volta ne’ebé realiza iha 19 marsu ne’e.
“ainaro-oan hotu mai ita hotu fó votu ba maun lú olo atu sai prezidente repúblika ida ne’ebé kalma, iha nia mandate halo buat lubuk, konsege promulga lei no dekretu-lei lubuk ida liu-liu programa governu nian hodi halo dezenvolvimentu, nune’e ita tenke vota nafatin ba nia,” naimori hateten liuhosi intervesaun iha kampaña ne’e.
tuir naimori, so lú olo manán sai xefe estadu mak bele defende viii governu konstitusionál ne’ebé lidera hosi jenerál taur matan ruak atubele metin liután halo dezenvolvimentu iha país ne’e.
“maun lú olo manán nia sei defende governu ida ne’e, governu ida ne’e sei bele halo buat barak liu tan, buat hotu programadu ona iha tinan ne’e no tinan oin hakarak programa sira ne’e hotu realiza ho di’ak mak vota ba maun lú olo,” naimori afirma.
naimori mós husu ba membru khunto iha munisípiu hotu atu lalika tauk atu votu konfiasa ba kandidatu pr lú olo.
sekretáriu jerál partidu fretilin, marí alkatiri.imajen/argetina cardoso
sekretáriu jerál partidu fretilin, marí alkatiri, dehan haree ba merkadu rai laran folin sasan sa’e, nia rasik hatoo ona proposta ba governu atu haree ba saláriu minimu traballadór nian.
“ha’u haruka ona proposta ida ba governu hodi haree ba solusaun traballadór sira nian, traballadór sira ne’ebé servisu ba empreza atu haree sira nia saláriu. tanba saláriu minimu ita nian kompara ho indonézia boot ona, maibé kompara ho ita nia vida karun ne’e oituan, ne’ebé governu bele konsidera hasa’e netik pursentu uitoan,” nia dehan.
 lú olo promete bainhira reeleitu sai pr sei hadi’a povu-nia moris
sekretária estadu igualdade inkluzaun (seii), maria dos rosário fátima correia, informa hosi fulan-janeiru to’o juñu ne’e munisípiu aileu rejistu kazu 20 maibé kazu violénsia domestika mak aas liu.

“hanesan iha aileu, sira hateten katak hosi fulan-janeiru to’o juñu ne’e rejistu kazu hamutuk 20 maibé kazu dominante mak kazu violénsia doméstika,” governante ne’e hateten ba jornalista sira, hafoin halo reuniaun ho komité diretiva spot light tinan ne’e, iha novo turismo, licidere, dili, tersa ne’e.
kazu ida-ne’e, nia dehan, bainhira halo vizita ba unidade ema vulnerável (vpu) iha munisípiu aileu, kazu hirak-ne’e sei iha prosesu nia-laran.
“se de’it mak hatene kazu ne’e tenke halo denúnsia ba iha vpu ka ministériu públiku,” nia dehan.
durante ne’e, nia parte hala’o vizita ba iha munisipiu sira no husu vpu sira katak kazu ne’ebé mak rejistu iha tinan ida-ne’e kompara ho tinan uluk sei nafatin katak kazu violénsia doméstika mak sei domina nafatin.
tuir nia, parlamentu nasionál (pn) aprova ona lei violénsia doméstika ho númeru 7/2010, iha loron tersa (03 maiu 2010), ho objetivu atu implementa medida ne’ebé efetivu atu prevene no promove direitu vítima sira-nian no apoiu vítima hosi violénsia doméstika, hala’o tuir estandar internasionál direitu umanu nian.
lei ne’e atu kria no haforsa mekanizmu ba prevensaun violénsia doméstika no promove direitu vítima no mós fó protesaun legál ba vítima sira.
obrigasaun hosi lei refere fó ba estadu atu prevene violénsia doméstika, inklui violénsia fíziku, seksuál, psikolójiku no ekonómia.
estadu mós hetan obrigasaun atu proteje no fó asisténsia ba vítima sira, ho intensaun atu proteje membru família hosi violénsia doméstika inklui violénsia hasoru espoza, eis espoza, oan sira, parente no ema seluk ne’ebé servisu iha uma laran (empregada).
entaun, nia dehan, liuhosi implementasaun spotlight ne’ebé hetan suporta hosi uniaun europeia fó apoia orsamentu ba iha programa spotlight hodi hala’o serbisu atu elamina violénsia kontra feto no labarik feto nomós komunidade lgbti iha nasaun.
“ita iha lei violénsia doméstika no kazu dominante kazu violensia domestika. tuir kedas violénsia seksuál no abuzu seksuál no kazu insestu. kazu insestu katak entre raan ho raan katak aman halo ba oan feto no tiun halo ba subriña, maun halo ba feton ka patrastu halo ba oan feto, no ida-ne’e mak durante ne’e akontese,” nia dehan.
koordenadór rezidente onu iha timor-leste, roy trivedy dehan, oras ne’e kazu violénsia doméstika kontinua buras tanba ne’e tenke hamutuk elimina violénsia kontra feto no labarik feto iha sosiedade.
“tenke elimina violénsia kontra feto no labarik feto, ema ho defisiénsia, ema hotu iha família no sosiedade liuhosi programa spotlight,” nia dehan.
traballadór timor-oan balun ne’ebé durante ne’e serbisu iha austrália, liuhosi seasonal worker programme (swp), bainhira repatria konsege kontribui ba atividade ekonomia rai-laran.
“bazeia ba ami-nia peskiza ba merkadu traballu, ita-nia traballadór ne’ebé durante ne’e serbisu iha austrália no fila mai, iha na’in-10 resin mak halo ona atividade ekonomia hanesan hakiak manu broiler, halo uma hodi fó aluga (kost), prodús tahu no tempe, no seluk tan,” diretór nasionál empregu exteriór hosi sekretaria estadu formasaun profisionál no empregu (sefope), filomeno soares, informa ba agência tatoli, iha salaun senai, bocora, kinta ne’e.
 traballadór timor-oan na’in-300 iha austrália sai hosi sistema
aleinde ne’e, iha traballadór ida hosi programa hanesan, konsege prodús kafé u’ut hodi fa’an iha ermera no dili no balun halo exportasaun ba japaun, austrália, nova zelándia, alemaña no inglatera.
“ida-ne’e hatudu katak traballadór sira ne’ebé bá serbisu iha austrália, bainhira fila mai hakarak kontribui ba ekonomia nasaun. fundu ne’ebé sira uza hala’o atividade ne’e mai hosi sira rasik, ne’ebé konsege halibur bainhira serbisu iha austrália,” nia akresenta.
tuir diretór ne’e, inisiativa hirak ne’e bele lori impaktu pozitivu tanba bele influénsia maluk seluk hodi bele kapasita-an liután, nune’e ba timor-oan seluk ne’ebé hetan oportunidade liuhosi swp, bainhira fila mak seidauk iha hanoin ruma atu kontribui ba ekonomia nasaun, sefope ho kolaborasaun programa nasaun unida ba dezenvolvimentu (undp, sigla inglés) sei identifika atu tuir workshop hodi fó ideia negósiu, nune’e sira mós bele kontribui ba ekonomia.
“ida-ne’e ita-nia responsabilidade, tanba traballadór timor-oan ne’ebé hetan oportunidade ba serbisu iha austrália, fila mai kuaze 1.000, maibé foin oituan mak bele dehan susesu,” nia tenik.
enkuantu, traballadór timor-oan ne’ebé daudaun ne’e sei serbisu iha austrália hamutuk 800-resin, maibé hosi némeru ne’e, iha 300-resin mak halai ses hosi sistema.
“sira ne’ebé ses hosi sistema  tanba situasaun mak obriga no tanba covid-19, maibé ita sei buka dalan, nune’e bele filafali ba sistema no  bele seguru,” diretór dehan.
 tuir dadus hosi ministériu saúde kona-ba progresu imunizasaun covid-19 ba sidadaun ho idade 12 no menus hosi 18 ne’ebé simu ona vasina pfizer doze dahuluk hamutuk 35,481, ne’ebé ekivalente ho 19,5%.
diretora serbisu saúde munisípiu dili, agostinha segurado. francisco sony
“to’o oras ne’e labarik estudante no la’ós estudante ho idade 12 no menus hosi 18 ne’ebé simu ona vasina pfizer doze dahuluk hamutuk 35,481 ho 19,5%. enkuantu simu ona vasina pfizer doze kompletu ho 15,7% ho ema 28,974. tanba ita nia tarjetu mak vasina estudante na’in-42.221, ne’ebé ita presiza tan na’in-4.000-resin atu kompleta tarjetu ne’e,” diretora servisu saúde munisípiu dili, agostinha segurado, hateten ba jornalista sira iha pálasiu sinzas-caicoli, kuarta ne’e.
 covid-19: kazu detetadu pozitivu tolu no ativu 11
estudante ho idade 12 to’o 17 iha munisípiu dili no munisípiu seluk simu ona vasina pfizer hodi proteje ho efikásia 95% hosi infesaun sintomátika sars-cov-2.
governu liuhosi ministériu saúde lansa ona vasina pfizer doze dahuluk, hahú 27 outubru to’o novembru 19, hafoin 20 novembru tama ba doze daruak. define doze daruak hosi vasina ne’e sei administra ho intervalu loron 21.
tuir planu vasinasaun ne’e sei realiza iha eskola sira no ba alunu foin-sa’e 50.000-sira hosi 60 to’o 110 ano, hosi munisípiu pre selesionadu ne’ebé maka sei simu vasina ba dahuluk.
“ita nia problema agora mak estudante sira ne’ebé mak la eskola tanba ita halo sosializasaun ba aldeia no suku hodi halo advokásia no lori mos vasina tama no sai uma, maibé númeru ne’e ladun boot. nune’e ami kontinua esforsu atu atinje ka kompleta tarjetu 42.221,” nia akresenta.
alende ne’e, ssmd mós hasoru difikuldade hala’o vasinasaun doze daruak tanba eskola sira sei feriadu.
“ita iha problema vasina doze daruak no labarik 6.000-resin mak ita la konsege vasina tanba  hafoin exame nasionál iha kedas loron feriadu, maibé sei kontinua hafoin eskola hahú fali,” diretora ne’e akresenta.
 progresu vasina pfizer doze dahuluk atinje ona 19,5%
ministériu finansa (mf) liuhosi diresaun jerál estatístika (dge, sigla portugés) fó sai mudansa persentajen índise presu konsumidór (ipk) hosi grupu hotu iha janeiru 2022, ne’ebé sa’e ba +1,1% kompara ho dezembru 2021 sa’e mós +0,5%.
“mudansa presu grupu hotu +1,1% tanba hetan kontribuisaun hosi grupu álkool no tabaku +10,6%, hahán no bebida la’ós alkólika +0,4%, edukasaun +3,8%, ekipamentu no manutensaun mobiláriu uma-laran +0,6%,” refere nota hosi mf ne’ebé agência tatoli asesu, kinta ne’e.
nune’e, ba rekreasaun no kultura +0,4%, saúde +0,3%, transporte +0,1%, no hatais no sapatu +0,1%.
enkuantu, uma -0,8% sai hanesan mudansa kontráriu ba inflasaun grupu hotu, hahán no bebidas la’os alkólika sa’e +0,4% tanba hetan impaktu maioria hosi sub-grupu foos +0,8%, na’an +1,2%, mina no bokur +0,9%, susuben, keiju no manu-tolun +0,8%, ikan no hahán tasi +0,4% no paun no sereál +0,4%.
 ipk dezembru 2019 iha inflasaun porsentu 0.1
modo tahan -0,3% sai hanesan mudansa kontráriu ba inflasaun grupu hahán no bebida la’ós alkólika.
“mudansa persentajen ipk anuál sa’e +5,4% kompara entre janeiru 2022 ho janeiru 2021, ne’ebé hetan kontribuisaun hosi grupu hahán no bebida la’ós alkólika +6,4%, álkool no tabaku +16,3%,” subliña nota hosi mf.
ba transporte +5,4%, uma +0,5%, ekipamentu no manutensaun mobiláriu uma-laran +2,5%, rekreasaun no kultura +1,6%, saúde +1%, hatais no sepatu +3,4% no edukasaun (+3,8%) ba anuál janeiru 2022.
inflasaun negosiável (tradeable) sa’e ba +1,5% no non-negosiável (tradeable) sa’e +0,1% iha mensál kompara entre janeiru 2022 no dezembru 2021.
“inflasaun tradeable sa’e (+6,5%) no non-tradeable sa’e (+2,6%) iha anuál kompara entre janeiru 2022 ho janeiru 2021,” informa nota komunikadu.
diretór nasionál asisténsia sosiál (dnas), lucas tois, hateten labarik ne’ebé moris iha inísiu fulan-janeiru 2019 nian iha direitu hetan programa ‘bolsa da mãe jerasaun foun’.

 governu prevee millaun $7 ba programa ‘bolsa da mãe jerasaun foun’
“programa ‘bolsa da mãe jerasaun foun’ ne’e ba labarik ho idade tinan tolu hahú fulan janeiru 2019 mak to’o agora mak sei hetan bolsa da mãe jerasaun foun. maibé, hosi 2019 ba kotuk labele inklui ho inan-isin rua,” diretór nasionál asisténsia sosiál (dnas) ne’e hateten ba agência tatoli, iha nia knaar fatin caicoli, dili, sesta ne’e.
tanba ne’e, nia informa, iha fulan-junu nia hahú ne’e komesa halo rejistu ba ‘bolsa da mãe jerasaun foun’ iha munisípiu ainaro, bobonaro no rejiaun administrativa espesiál oé-cusse ambeno (raeoa).
daudaun ne’e, parte mssi liuhosi dirasaun nasionál asisténsia sosiál mós prepara halo sistema rejistu ba programa refere ketak ida, nune’e fasil akompaña prosesu rejistu ne’e ba inan isin-rua no labarik sira.
“ita presiza atu iha sistema ketak, nune’e bele akompaña rejistu ba inan isin-rua no labarik, atu nune’e bele hatene osan tama fulan-fulan ba sira. ami iha sistema saúde ba família nian maibé ami hakarak sistema ba programa refere atu ami fasil akompaña,” nia dehan.
tuir nia, objetivu kria sistema ketak ba programa refere nune’e ema seluk labele hatene ema isin-rua ne’e hahú sa fulan no sa tinan.
sistema ba programa ‘bolsa da mãe jerasaun foun’ ne’e, nia dehan, hetan apoiu hosi catalpa internasionál (teknolójia ne’ebé kria ba impaktus sosiál) liuhosi  partnership humam development (phd) austrália hodi dezenvole sistema ne’e.
 lansamentu rejistu programa &#8220;bolsa da mãe jerasaun foun&#8221; aranke abríl
 ministériu saúde (ms), kuarta ne’e, relata kazu detetadu pozitivu foun hamutuk-31, rekuperadu laiha no kazu ativu na’in-268.
”kazu detetadu foun ohin 31, rekuperadu laiha no ativu na’in-268,” diretora jerál prestasaun saúde iha ministériu saúde, odete da silva viegas , hateten liuhosi nota ne’ebé agência tatoli asesu, kuarta  ne’e.
 covid-19: kazu detetadu foun 159 no ativu 237
nune’e, hahú 21 marsu 2020 to’o 02 fevereiru 2022 iha kumulativu kazu konfirmadu 20.136 no óbitu 122.
hosi horisehik mai ohin, laboratóriu nasionál saúde halo teste pcr 93 kompostu vijilánsia sentinela 25, rastreiu ba kontaku 22, rastreiu aleatóriu 25, viájen internasionál 19, follow up iha kuarentena na’in-rua.
alende ne’e, totál teste pcr ne’ebé halo iha 01 fevereiru 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 81 hanesan maubisse laiha, maliana neen, viqueque laiha, suai 12, baucau ida, ermera laiha, raeoa laiha, hngv 62, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 02 fevereiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,9%) no kumulativu 2ª doze iha dili (82,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,8%.
hosi insidénsia covid-19 iha timor-leste, durante loron hitu ikus maka 2,8/100 mil abitante,
iha loron 02 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu neen, moderadu rua, no kaman haat.
 timor leste rejista kazu konfirmadu variante omicron na’in-rua
reabilitasaun irrigasaun liga ba natar wedare, iha suku luca, postu administrativu viqueque villa, munisípiu viqueque, daudaun ne’e paradu, difikulta agrikultór lokál hala’o atividade.
“iha tinan 2021 autoridade lokál hamutuk ho komunidade hahú reabilitasaun, maibé paradu no to’o oras ne’e seidauk atinje 100% tanba udan boot, mota tun hodi difikulta komunidade finaliza irrigasaun. ha’u rekoñese irrigasaun ne’e  fó duni impaktu ba komunidade tanba sira labele halo natar hanesan tinan hirak liu ba kotuk,” xefe suku luca, privato guterres, hateten ba agência tatoli, via telefónika, kinta ne’e.
 autoridade viqueque husu map hadi’a irrigasaun hodi hasa’e produsaun lokál
antes ne’e, autoridade suku luca, hato’o ona proposta ba organizasaun internasionál united nations development programme (undp) hodi husu apoiu fundu atu halo reabilitasaun ba irrigasaun wedare.
“nune’e iha tinan kotuk, undp konsege apoiu duni materiál reabilitasaun ba ami hanesan fatuk, rai-henek, semente, besi, no sira seluk tan, aluga mós  ekipamentu pezadu  hanesan eskavadór hodi suru fatuk ne’ebé monu, inklui osan $3.000-resin hodi selu badaen sira,” autoridade suku haktuir.
iha fatin hanesan, xefe aldeia canlor, manecas baptista, hateten, reabilitasaun irrigasaun sentrál ne’ebé oferese bee ba natar wedare to’o oras ne’e seidauk finaliza.
“durante ami serbisu halo irrigasaun, hetan apoiu hosi  undp,” nia akresenta.
natar wedare ho medida ektare 170 abandona desde tinan 2014, benifísia populasaun hamutuk 100-resin, hosi aldeia canlor, iramer, no umalor, iha suku luca.
vise prezidente komisaun nasionál eleisaun (cne-sigla portugés), domingos barreto, hateten cne nasionál hahú simu ona materiál eleitorál hosi munisípiu neen.

 ohin, stae distribui materiál eleisaun ba sentru votasaun 1.200 iha territóriu nasionál
“ita hahú simu ona materiál hosi munisípiu aileu, ermera, manufahi, viqueque no manatuto. nune’e apuramentu nasionál hahú aban dutante oras 72 nia-laran depois rezultadu entrega ba tribunál rekursu,” domingos barreto hateten ba agência tatoli, iha nia knaar fatin, dili, segunda ne’e.
nia hatutan, preparasaun ba sentru apuramentu prepara ona hein aban hahú halo ona apuramentu nasionál tanba ekipamentu instaladu hotu ona.
“ita preparadu ona atu halo apuramentu tanba ita-nia ekipamentu instaladu hotu ona no hein de’it aban hahú,” nia esplika.
apuramentu nasionál ne’e halo tanba atu haree ba votu nullu sira-ne’e no buletin ne’ebé mak vale ne’e sei atribui ba kandidatu ida-ida.
 eleitór hamutuk 17.228 la tuir eleisaun prezidensiál iha ermera
governu austrália liuhosi international labour organization (ilo), kuarta ne’e, entrega ekipamentu informátika hamutuk 17 ba ministériu obra públika (mop) liuhosi diresaun nasionál estrada ponte kontrolu no kontrolu seias (dnepcc, sigla portugés).
inisiativa ne’e tanba ilo liuhosi roads for development support programme (r4d-sp) bridiging phase, fó asisténsia téknika ba projetu estrada rurál ba dezenvolvimentu iha mop, ne’ebé finansia hosi governu austrália liuhosi ilo.
“ohin ita entrega laptop hamutuk 17 ba unidade grupu jeogrífiku informasaun sistema (gis, sigla inglés) nasionál no diretór obra públika munisípiu haat inklui nia supervisór, ne’ebé ho objetivu atubele utiliza laptop hirak ne’e ba programa ka sistema ida naran integrated roads managament information system (imris), ne’ebé hanesan plataforma ida ba jestaun infraestrutura nian,” diretór nasionál r4d-sp, nívio magalhães, hateten iha salaun administrasaun munsípiu liquiçá.
 mop no embaixadór austrália asina akordu extende programa r4d-sp
ekipamentu ne’e bele apoiu mop atu sira kontrola no bele iha informasaun kompletu kona-ba patrimóniu estrada iha territóriu tomak.
 “diretór hetan ida no supervisór hetan rua, enkuante parte munisípiu sira na’in-tolu mak responsabiliza ba sistema ne’ebé iha munisípiu,” nia akresenta.
nune’e, ilo iha esperansa funsionáriu sira ne’ebé simu laptop bele utiliza opera sistema hanaran ‘estrada ho responsabilidade, nune’e sistema bele funsiona ho di’ak.
“parte r4d-sp hakarak reafirma prontu atu kontinua apoiu fó asisténsia téknika,” nia tenik.
iha biban hanesan, xefe departamentu jestaun patrimómiu mop, joão da silva de jesus, agradese ba parseiru.
“ha’u hakarak agradese ba governu austrália liuhosi ilo ne’ebé mak hakarak fó ona doasaun ekipamentu informátika ba mop. espera katak ekipamentu sira bele ajuda ita, husu mós ba maluk sira ne’ebé simu ekipamentu sira bele utiliza sistema ne’ebé liga ba ita-boot sira-nia serbisu rasik ho di’ak,” akresenta. 
diretór obra públika munsípiu haat ne’ebé ohin simu ekipamentu informátika hosi ilo mak hanesan, dili, liquiçá, aileu no ermera.

governu austrália apoia ona orsamentu millaun au$65 liuhosi ilo, atu fó asisténsia téknika iha área formasaun, planeamentu dezeñu no jestaun projetu ba mop.
durante ne’e, ilo fó ona asisténsia téknika ba mop liuhosi dnepcc, atu hala’o atividade planeamentu, kapasita empreza kompete konkursu públiku, kapasita jestór kompañia sira atu garante kualidade investimentu estrada rurál.
governu timor-leste tuir akordu tenke tau millaun $20 liuhosi orsamentu jerál estadu (oje), hanesan investimentu kapitál hosi asisténsia téknika, enkuantu ilo hodi halo reabilitasaun períodika no rutina ba estrada rurál.
governu austrália nia apoiu ba planemantu, liuliu kriasaun planu mestre estrada rurál no fó formasaun ba tékniku sira iha dnepcc hamutuk 500 resin inklui fó formasaun ba jestór kompañia sira kuaze 650 resin.
liuhosi programa ne’e konsege harii ona laboratóriu iha munisípiu baucau, liquiçá, covalima, bobonaro no rejiaun administrativa espesiál oé-cusse no ambeno (raeoa) atu halo teste ba materiál prosesu konstrusaun hodi garante kualidade ba investimentu ne’e.
hahú tinan 2012, programa r4d konsege fó asisténsia ba reabilitasaun no halo manutensaun estrada rurál hamutuk kilómetru 552, ne’ebé reprezenta 27% estrada rurál iha timor-leste.
centro juventude covalima (cjc) halo monitorizasaun ba grupu hitu (7) iha postu administrativu suai vila ne’ebé hetan apoiu fundu hosi sejd liuhosi programa estimulu empreendedorizmu sosiál juventude, tanba iha postu sira seluk unidade servisu postu halo ona monitorizasaun.

“centro juventude covalima halo monitorizasaun grupu juventude suku sira iha postu administrativu suai de’it, tanba foin lalais sejd la rekruta unidade servisu postu administrativu  suai. tanba, postu administrativu neen seluk ne’e ami iha ekipa unidade servisu postu halo monotirizasaun progresu servisu ba grupu sira. ami halo monitorizasaun ba grupu ne’ebé estabelese iha postu administrativu suai,” diretór ezekutivu centro juventude covalima (cjc), calistro gusmão leite, informa ba agência tatoli, iha nia knar fatin, aldeia lokeu, kuarta ne’e.
bazea ba rezultadu monitorizasaun hosi cjc hatudu, grupu jufentude sira-nia atividade balun la la’o iha situasaun pandemia covid-19, maibé grupu hirak ne’e hahú hala’o ona sira-nia atividade hodi haki’ak ikan, manu no kuda modo.
sekretáriu estadu juventude no desportu (sejd) apoiu fundu ba joven sira liuhosi programa estimulu empreendedorismu sosiál juventude suku iha tinan fiskal 2021 ne’ebé cjc estabelese grupu 26 no hosi grupu ne’e cjc halo de’it monitorizasaun ba grupu hitu (7) ne’ebé  estabelese iha postu suai vila.
centro juventude covalima estabelese grupu juventude iha postu administrativu suai vila mak iha suku beco hanesan grupu estrela ba futuru ne’ebé foku ba área hortikultura hodi kuda modo, grupo nakukun ba naroman foku ba área pekuaria hodi hakiak manu.
iha suku debos estabelese grupo lalenok ba juventude” ne’eb’e foku ba área pekuaria hodi hakiak manu. iha suku labarai harii grupu juventude buka niris ne’ebé foku ba área pekuária hodi hakiak manu no grupu muda sistema agrikultura sai modernu hodi kuda modo.
iha suku suai loro ne’e centro juventude covalima (cjc) estabelese grupu sira hanesan grupu feto oan ki’ak haree iha área hortikultura hodi kuda modo, grupu tali morin foku ba área pekuaria hodi hakiak ikan.
bazea ba rezultadu monitorizasaun hosi cjc ba grupu hirak ne’e, grupu balun hatudu ona nia rezultadu hodi koilleta modo, ikan no cjc mós fasilita grupu hodi asesu ba merkadu.
antes ne’e, iha loron 14 fulan-juñu tinan ne’e, koordenadór programa estimula empreendedorizmu sosiál ba juventude suku, gabinete sejd manuel monteiro fó sai katak sekretáriu estadu juventude no desportu (sejd) liuhosi programa estímula empreendedorizmu sosiál ba juventude, konsege apoia fundu ba grupu joven kreativu na’in-408 iha postu administrativu 55 no suku 267 iha territóriu laran.
daudadun ne’e, totál grupu benefisiáriu mak iha aileu grupu hamutuk 45, ainaro grupu 32, bobonaro grupu 40, sentru juventude becora-dili iha grupu 27, comoro iha grupu 23, covalima iha grupu 26, ermera iha grupu 52, lautém iha grupu 44, liquiça iha grupu 32, manatuto iha grupu 34, manufahi iha grupu 27, raeoa iha grupu 22, viqueque iha grupu 33.
servisu munisípiu agrikultura covalima  (smac) sei reabilita irrigasaun bebu hodi distribui bee ba natar ektare 190 iha postu administrativu zumalai munisípiu covalima.

“iha tinan ne’e orsamentu aprovadu ona, atu halo konstrusaun irrigasaun foun iha postu administrativu zumalai irrigasaun bebu, ami hatene no aprovadu ona, iha tempu badak liuhosi konkursu iha nivel munisípiu bele konkretiza planu iha tinan ne’e, tanba irrigasaun bebu lokaliza iha suku fatuleto no zulo,” diretór servisu agrikultura covalima, domingos gumão, informa ba agência tatoli, iha nia knar fatin tabakolot, tersa ne’e. 
atu reabilita irrigasaun ne’e, uza orsamentu jerál estadu 2022 ho montante $98,406 ne’ebé iha tempu badak halo ona konstrusaun ba irrigasaun bebu ne’ebé lokaliza iha postu administrativu zumalai.
irrigasaun bebu ho nia naruk metru 1,200 ne’ebé família 190 mak sei sai benefisiariu ba irrigasaun ne’e, ho luan área atu kuda hare iha natar 190 no daudaun ne’e agrikultura sira halai hela natar, tanba ne’e mak atu kanaliza bee ba natar ne’e sira uza manuál nune’e presiza halo konstrusaun ho permanente. 
“foin lalais ami ho tékniku sira halo peskiza, tanba problema sosiál komunidade suku rua maibé autoridade lokál rezolve ona teknikamente servisu munisipál agrikultura preparadu hodi fó asisténsia ba agrikultura sira hodi konklui irrigasuan ramata bele fornese bee ba natar,” nia esplika. 
atu halo konstrusaun ba irrigasaun ne’ebé orsamentu oje 2022  aprova ona maibé  atu  loke tenderizaun,  ida-ne’e kompeténsia hosi servisu munisipál obra públika covalima, servisu munisipál agrikultura hein de’it kompañia ne’ebé manán konkursu hodi konstrui irrigasaun ba agrikultura sira. 
dadus hosi servisu agrikultura covalima presiza reabilita irrigasaun 14 ne’ebé sei reabilita ho fazeadamente, tanba iha munisípiu covalima liu-liu iha postu administrativu zumalai ho suai vila mak poténsia ba natar.
 tuir dadus estatísika ministériu saúde, hahú hosi tinan 2003 to’o novembru 2021, rejista pasiente pozitivu hiv-sida hamutuk 1,464, hosi numéru ne’e mate na’in-234.
“ita nia dadus hahú tinan 2003 to’o novembru 2021, rejista ema ho hiv-sida na’in-1.464 no mate na’in-234. ita konsege halo ona tratamentu ba pasiente 719 no na’in-511 lakon hosi tratamentu ne’ebé ami sei buka tuir,” ofisiál moras hadaet hosi relasaun seksuál iha ministériu saúde, david de jesus verdial, hateten bainhira partisipa iha sensibilizasaun informasaun prevensaun hiv-sida ba membru bombeiru iha salaun  bombeiru-caicoli, tersa ne’e.
 timoroan 1.256 mak sofre hiv/sida, mate 140 
hosi dadus ne’ebé fó-sai hosi ms ne’e hatudu katak munisípiu dili mak okupa númeru dahuluk ho kazu hiv-sida ho totál 1.056, bobonaro 103 no munisípiu sira seluk númeru ki’ik-liu.
nune’e, governu liuhosi ms prepara fatin ualu atu halo tratamentu ba pasiente hiv-sida hanesan hospitál nasionál guido valadares (hngv), ospitál referál lima iha munisípiu, klínika bairru-pité no sentru saúde vera-kruz, sentru saúde bobonaro no baucau.
tuir nian, sensibilizasaun ne’e importante atu hasa’e konsénsia sidadaun hotu halo prevensaun ba moras hada’et hosi relasaun seksuál ne’e.
iha biban hanesan, prezidente institutu nasionál kombate  hiv-sida, atanasio  de jesus, hateten, sensibilizasaun informasaun ba  membru  bombeiru sira atu  bele hatene  liu kona-ba moras hiv-sida, nune’e halo prevensaun ba sira nia-an.
instituto nasionál ne’e iha ona planu asaun nasionál liuhosi meiu sensibilizasaun iha suku no munisípiu sira hodi kombate hiv-sida.
“ema hotu tenke ho asaun ida atu prevene-an hosi moras ida ne’e no husu ba sira ne’ebé mak pozitivu ona labele tauk, maibé nafatin halo tratamentu atu imunidade forte hodi bele moris ho di’ak,” nia enkoraja.
entertantu, diretór nasionál bombeiru, cladio silva, agradese ba   ministériu saúde no mós instituto nasionál kombate hiv-sida ne’ebé fahe ona informasaun ba ekipa bombeiru atu ema hotu hatene moras ne’e afeta tebes ba ema nia saúde, nune’e tenke halo prevensaun.
“ami agradese tebes tanba durante ne’e ita foku liuba covid-19, maibé agora tempu to’o ona para ita tau atensaun ba moras ne’ebé mak afeta ba ita-nia saúde,” diretór nasionál ne’e akresenta.
ekipa bombeiru ne’ebé mak partisipa iha atividade sensibilizasaun ne’e hamutuk 70-resin
  estrela+ disemina impaktu hiv-aids iha pante makassar
diretór dirasaun nasionál promosaun arte no kultura, felix ximenes, informa tanba iha 14 dezembru 2021 ne’e tais timor-leste hetan nomeasaun sai hanesan patrimóniu mundiál ne’ebé rejistu ona iha unesco paris, entaun iha tinan ida-ne’e seak sei fó prioridade no apoia grupu soru tais sira iha timor-leste.

 pm lansa rekuñesimentu “tais” sai patrimóniu kulturál mundiál
“ba tinan ida-ne’e, ita–nia orsamentu iha rihun $100 atu ita fó apoia ba grupu kulturál sira. ne’ebé ha’u hanoin iha tinan ne’e, ita fó prioridade liubá ita–nia grupu soru tais sira tanba ita hotu hatene katak iha 14 dezembru 2021 ne’e ita–nia tais hetan nomeasaun sai hanesan patrimóniu mundiál timor–leste ne’ebé mak hetan rejistu ona iha unesco paris,” diretór dirasaun nasionál promosaun arte no kultura (dnpak) ne’e hateten ba agência tatoli, iha nia knaar–fatin, avenida portugál, dili, kuarta ne’e.
maibé, nia dehan, la’os foka liu ba grupu soru tais sira de’it maibé la taka dalan mós ba grupu seluk hanesan grupu homan, grupu bahat no dansa kulturál sira seluk ne’ebé eziste iha timor-leste.
atu fó apoia ba grupu soru tais, ekipa seak sei ba halo levantamentu dadus iha munisípiu alvu neen (6) mak hanesan hanesan manatuto, viqueque, lospalos, manufahi, covalima inklui rejian administrativa espesiál oé-cusse, hodi haree no verifika sira–nia grupu soru tais sira-ne’e sei eziste ka lae.
“ida ne’e ekipa sei ba halo levantamentu dadus. tanba ita-nia ne’e hetan ona nomeasaun hosi unesco paris, entaun oinsá ita bele hamoris fila–fali grupu soru tais sira-ne’ebé mak estabelese  kada munisípiu sira, atu oinsá mak dezenvolve di’ak fila–fali ita–nia tais ne’e,” nia dehan.
tanba ne’e, nia hateten, tuir kronograma ne’ebé sekretáriu estadu arte no kultura (seak) iha, iha fulan-fevereiru ne’e sei enkontru ho komisaun atu tun ba baze hodi halo identifikasaun ba proposta sira.
“tanba, ita la’os la’o mesak, maibé ita tenke liuhosi komisaun atu deside tun ba iha baze sá fulan. maibé tuir ami–nia kronograma ne’ebé iha primeiru trimestre ne’e, ami la’o iha fevereiru to’o marsu, maibé ami seidauk ba tanba hein orsamentu. ne’ebé, ami sei halo enkontru internál ho komisaun hafoin foti desizaun ba asuntu ida-ne’e,” nia dehan.
nia dehan, daudaun ne’e totál proposta sira-ne’ebé submete ba seak ne’e hamutuk 68 no hosi númeru ne’e proposta sia (9) mak submete iha 2021 no restu ne’e submete iha 2022 ne’e.
“ita–nia proposta sira (9) ne’e, iha tinan 2021 haruka mai tarde, tanba iha agostu no setembru ne’e rejistu ba proposta ne’e taka ona. tanba ne’e, ita hanaruk mai fali 2022 mak ita foin verifika, hafoin ita submete fali ba komisuan hodi foti desizaun,” nia dehan.
iha tinan ne’e, governu liuhosi sekretária estadu arte no kultura (seak) prevee orsamentu hamutuk $100.000 hodi apoia grupu kulturál iha timor-leste.
 seak sei fó formasaun kona-ba soru tais ba jerasaun foun sira
diretór nasionál protesaun formasaun direitu ba ema ho defisiénsia, mateus da costa hateten, ministériu sira (hotu-hotu) tenke prevee osan ba planu asaun nasionál (pan) hodi haree ba asuntu ema ho defisiénsia (ehd) sira iha timor-leste.

nia hateten, ministériu solidariedade sosiál no inklusaun (mssi) hanesan autór prinsipál ba iha promosaun no protesaun direitu ba ema ho defisiénsia, nune’e bele kria polítika planu asaun nasionál (pan).
“importante ministeriu ida-idak tau sira-nia orsamentu rasik ba iha sira nia planu anuál ba asuntu ema ho defisiénsia sira, atu asegura katak dezenvolvementu ne’e inkluzivu. nune’e, ema ho defisiénsia bele asesu ba aspetu deszenvolvementu nian,” nia hateten ba jornalista sira hafoin halo diálogu ho mssi no ema ho defisiénsia sira, iha salaun asosiasaun hak, faról, kuarta ne’e.
koordenador core group transparency-timor leste (cgt-tl) sabino fitun, hateten ohin diálogu ho mssi no ministériu finansa kona-ba planu programa orsamentu jerál estadu (oje) ba asuntu ema ho defisiensia sira-nian ba tinan 2022-2023, nune’e organizasaun ema ho defisiénsia bele haree tuir no komprende ninia lala’ok.
“ami haree katak mssi hanesan ministériu ida-ne’ebé importante ba oje nian ho medida planu asaun nasionál,” nia hateten.
ministériu finansas nu’udar ministériu ida-ne’ebé jere orsamentu cgt ho parseriu sira no asosiasaun defisiénsia timor-leste (adtl), oxfom hanoin asuntu ida-ne’e tenke ko’alia ho sira.
“ami hakarak hatene sira-nia planu asaun nasionál ba tinan 2022 to’o 2023, oinsá ita hosi organizasaun ema ho defisiensia sira hatene atu kolabora ho sira, hodi bele haree saida mak seidauk tama ba sira nia planu asaun nasionál, nune’e organizasaun ema ho defisiénsia bele rekomenda sira-nia substituisaun ba ministériu relavante inklui mós ministériu finansa,” nia esplika.
ema ho defisiénsia ezije kada ministériu ida-idak halo orsamentu tenke pasifiku ba ema ho defisiénsia la’ós orsamentu ketak, ezemplu, liga ba estrada karik ema hotu-hotu bele uza.
tanba ne’e, nia fó hanoin ba ministériu sira atu inklui ministériu nia orsamentu ne’e, bele tau sira-nia nesesidade saida mak ema ho defisiensia sira-nia nesesidade liuhosi dezenvolvimentu.
komisáriu autoridade aduaneira (aa)/alfándega, josé antónio fátima abílio, hateten, durante períodu pandemia covid-19, atividade exportasaun no importasaun kontentór iha timor-leste la’o maibé ho volume tun.
“haree hosi kuantidade kontetór ne’ebé tama iha tinan 2021 hamutuk 35.000, enkuantu situasaun normál bele to’o 40.000 to’o 50.000 kada tinan. ida-ne’e hatudu katak atividade tun tanba nasaun sira ne’ebé halo exportasaun no importasaun mós afeta situasaun hanesan, entaun produsaun hosi fábrika mós tun,” komisáriu alfándega relata ba agência tatoli, foin lalais ne’e, iha otél novo turismo.
durante pandemia, hosi kontentór 35.000 ne’e, kontentór exportasaun ne’e entre 500 to’o 600, restu ne’e barak mak sai mamuk.
“kontentór barak mak sai mamuk ne’e presiza setór privadu sira, liuliu setór produtivu sira no governu tenke haree atubele iha balansu importasaun no exportasaun, nune’e bele redús mós kustu no labele dependénsia demais hosi rai-li’ur,” nia akresenta.
 pm preokupa kontentór importa sasán, fila ba rai-li’ur mamuk
kona-ba reseita, iha tinan 2020 hetan reseita milliaun $65 no iha tinan 2021 hetan $67.
“ida-ne’e aumenta oituan de’it, ne’e hatudu katak ho situasaun covid-19 ne’ebé iha afeta duni ba setór ekonomia, liuliu alfándega atu alkansa ba reseita sira ne’e, maski esforsu hotu ita halo hotu ona,” nia dehan.
organizasaun naun governamentál (ong) la’o hamutuk konsidera orsamentu jerál estadu (oje) 2022 fó projesaun despeza la sustentável ba tinan 2023, tanba governu halo planu la tuir situasaun timor-leste nian.

“oje fó projesaun despeza la sustentável ba tinan tuir mai. governu halo planu despeza la tuir situasaun finanseiru timor-leste nian, prevee projesaun boot-liu iha momentu ne’ebé produsaun mina no gás atu ramata, fundu petrolíferu ameasa atu hotu no kapasidade ekonomia doméstiku seidauk forte atu sustenta nesesidade estadu no povu nian,” peskizadora la’o hamutuk, eliziaria febe gomes, hateten liuhosi konferénsia imprensa ne’ebé halo iha nia knaar fatin, bebora, díli, ohin.
tanba ne’e, la’o hamutuk sujere atu parlamentu nasionál diskute kle’an ho governu atu konsidera timor-leste nia situasaun finanseiru no ekonómiku antes deside dirasaun dezenvolvimentu ba future.
nia dehan, timor-leste nian rezerva mina no gas kuaze konverte ona ba osan, ne’ebé agora investe hela iha merkadu finanseiru internasionál ne’ebé ninian flutuasaun labele kontrola, hosi fundu petrolíferu uitoan ne’ebé iha, sei mohu leet de’it kuandu la uza ho matenek hodi ajuda harii rekursu umanu ida-ne’ebé forte no harii setór produtivu ne’ebé sustentável iha rai laran.
“nudár ezemplu, maske governu atuál deklara atu halo avaliasaun ba planu harii projetu tasi mane ho nia komponente sira to’o agora ami seidauk haree prosesu avaliasaun maibé kontinua aloka osan hanesan tokon $1.5 iha 2022 no tokon $747 ba tinan haat (4) tuir mai, inklui alokasaun atu dezloka komunidade sira hosi fatin ne’ebé karik nunka hetan projetu foun,” nia dehan.
presiza informasaun kompletu kona-ba impaktu hosi empréstimu, tanba to’o agora governu timor-leste halo ona empréstimu totál liu tokon $500 no hosi empréstimu ida-ne’e presiza iha liután informasaun kona-ba planu klaru ba desimbolsu no planu atu halo tán diskusaun ba empréstimu foun.
“proposta oje 2022 introdús bareira ba empréstimu foun mak tokon $410. ami sujere ba parlamentu nasional atu diskute kle’an kona-ba implikasaun hosi empréstimu ne’e ba tempu naruk timor-leste nian,” nia informa.
tanba sistema orsamentu ‘bazea ba programa’ seida’uk la’o tuir objetivu no subar informasaun esensiál. la’o hamutuk hanoin orsamentasaun bazea ba programa di’ak atu hametin sistema orsamentál, maibé bainhira entidade sira aloka atividade oi-oin ba kategoria programa sira la tuir realidade ka laiha konsisténsia bele hamenus transparénsia no falta atu lori benefísiu ba prosesu orsamentál.
“nune’e ami sujere ba parlamentu nasionál atu diskute kle’an ho governu hodi hadi’ak liután sistema orsamentasaun ne’ebé promove liután transparénsia no akuntabilidade no atu fornese informasaun kona-ba alokasaun ba kada órgaun no dirasaun estadu nian,” nia dehan.
la’o hamutuk husu tenke investe liu iha rekursu umanu hanesan edukasaun, saúde, bee-moos no agrikultura, tanba iha diferensa bo’ot entre narativa governu nian sobre prioridade ba setór sosiál no ekonómiku no alokasaun sira, tanba iha proposta oje 2022 governu aloka de’it 17% hosi totál ba funsaun importante haat ne’e.
“ami enkoraja atu deputadu/a sira diskute no hamutuk deside dirasaun orsamentál ne’ebé bazea ba realidade atuál no ajuda duni povu ne’ebé merese liu atu hetan tulun,” nia hateten.
hosi ne’e, nia dehan, labele fó subsídiu ba funsionáriu públiku bainhira komunidade rurál barak enfrenta hamlaha.
“ami nota katak planu oferese subsídiu tokon $25 ba funsionáriu iha kontradisaun ho objetivu ne’ebé governu define atu alkansa seguransa ai-han, hadi’ak nutrisaun no promove agrikultura sustentável. ami sujere atu governu bele organiza ho ideia estratéjiku liu hodi oferese apoiu ba agrikultór sira duke funsionáriu públiku ne’ebé simu ona saláriu kada fulan. ami hare erru no informasaun sala barak iha dokumentu oje nian no husu governu atu fó informasaun loos no pn atu konfirma dadus sira iha livru oje 2022,” nia hateten.
nu’udár ezemplu, tabela 12 iha livru 1 hateten tokon $40.2 sei aloka ba edtl, e.p. iha 2022, maibé alokasaun loos ho montante tokon $90. aleinde ne’e, tokon $0.4 ba btl, e.p. maibé realidade hamutuk tokon $17. total hosi tabela 12 mak sorin balun hosi alokasaun loos.
xefe departamentu vijilánsia epidemolojia  no vise koordenadór  pilar tolu, filipe  de neri machado, informa, daudaun timor leste rejista ona  ema na’in-10  mak  konfirmadu  pozitivu variante omicron, hafoin rezultadu teste amostra hosi the peter doherty institute austrália.
“hosi na’in-10 ne’e, na’in-rua deteta iha loron 29 dezembru 2021, institutu peter doherty austrália deteta liuhosi teste amostr no iha loron 15 janeiru ita haruka tan amostra hamutuk 15 ba austrália, ne’ebé  ih loron 28 janeiru  rezultadu to’o mai  na’in-ualu konfirmadu pozitivu omicron no na’in-hitu mak negativu,” vise koordenadór  pilar  tolu ne’e, informa liuhosi konferénsia imprensa iha palásiu sinzas-caicoli, kinta ne’e.
 timor leste rejista kazu konfirmadu variante omicron na’in-rua
daudaun, nia dehan ekipa saúde foti nafatin amostra pozitivu husi covid-19 sei lori  ba teste iha austrália , nune’e ekipa saúde sei halo  contact tracing ba família  sira  ne’ebé pozitivu variante omicron.
“pasiente sira ne’e mai husi rai liur entaun ita deteta sira iha aeroportu internasionál nicolau lobato. kazu ne’ebé mak ita deteta ne’e hahú transmisaun komunidade ona. kazu daudaun ne’e maioria asintomátiku hotu, maibé sira halo pedidu halo auto-izolamentu ne’ebé kontrola hosi ekipa pilar 7 no inspetór sanitária sira,” nia esplika.
nune’e, ministériu saúde husu ba populasaun timo-leste tomak, maske simu ona vasina doze kompletu, maibé favór respeita nafatin regra prevensaun no ijiéne individual ne’ebé governu hatuur ona atu prevene moras covid-19 atu labele da’et ba mai.
  variante omicron da’et lalais liuhosi ema ida ba ema seluk
 prezidente repúblika, josé ramos horta, kuarta ne’e halo enkontru ho líderansa konfederasaun desportiva timor-leste (cdtl,sigla portugés), hodi kontinua enkoraja atu serbisu maka’as hamutuk ho governu hodi dezenvolve desportu.
biban ne’e, vise prezidente konfederasaun desportiva timor -leste (cdtl-sigla portugés), inosencio de araújo, informa sira nia parte sorumutuk ho prezidente repúblika hodi aprezenta papél ka servisu cdtl nian.
“prezidente repúblika enkoraja nafatin cdtl atu halo servisu di’ak liután no prezidente repúblika prontu kolabora ho cdtl hamutuk ho governu oinsá mak bele servisu hamutuk hodi lori desportu iha timor-leste ba oin,” vise prezidente cdtl, hateten iha palásiu prezidensiál, bairru-pite-dili, kuarta ne’e.
cdtl mós husu ba lider númeru ida iha timor – leste ne’e atu apoiu makas ba desportu bele lobi ho parte importante sira, nune’e bele sai patrosidór ba atividade desportu nian hodibele hatama reseita ba estadu no motiva atleta foinsae sira.
papél cdtl atu tau matan no haree ba federasaun desportiva hotu tanba be’e daudaun ekipa halo hela diagnóstika ida ba funsionamentu no administrasaun operasionál cdtl nian atubele mellora di’ak liu tan servisu hodi bele dezenvolve desportu iha nasaun ne’e.
federasaun ne’ebé hamahan-an iha cdtl hamutuk 48, kompostu atletizmu, aikido, basketból, badmintong, boxe, siklizmu, criket, corida da cavalho, futeból, halterofelizmu, judo, karate-do, kempo, motosiklizmu, natasaun, netball, silat, saling, ski, tiru, taekwondo, tenis kampo, tenis meza, voleiból, xadres, whusu, mhuathay, sepaktakraw, rama hana, hockey, andeból, teqball, roller no seluk tan.
  cdtl husu governu atu investe dezenvolvimentu desportu iha timor-leste
 parlamentu nasionál aprova orsamentu jerál estadu (oje) 2022 ho montante $52,113,565 ba ministériu saúde iha espesialidade ho votu afavór 41 abstensaun 21 no kontra 0.
“nune’e, orsamentu jerál estadu (oje) 2022 ba minsitériu saúde aprovadu,’’ prezidente parlamentu nasionál, deputadu aniceto longuinhos guterres lopes, hateten iha sala plenária parlamentu nasionál, sesta ne’e.
 oje 2022: pn aprova millaun $12,5 ba ministériu justisa
hosi totál ne’e aloka ba kategoria saláriu vensimentu $24,633,600, bens no servisu $13,564,957, kapitál menór $41,000,005, kapitál dezenvolvimentu $1,916,203, transferénsia públika $10,998,800.
orsamentu ne’e sei finansia ba programa tolu, sub-programa 19 no atividade 69 ne’ebé alokadu ba programa governasaun di’ak no instituisionál prevee $8,548,068, programa saúde alokadu $43,563,497 no igualidade jenéru no inkluzaun sosiál prevista $2,000.
alende ne’e, parlamentu nasionál mós aprova proposta rua hosi deputadu proponente, noe da silva ximenes,  helena martins belo no antonio nobre tilman.
proposta rua ne’e ho númeru 58 no númeru 60 atu ministériu saúde transfere orsamentu iha kategoria despeza ka salariu vensimentu ba programa ho kodígu 805 kona-ba saúde ho sub-programa servisu ambulánsia no atividade servisu integradu emerjénsia mediku no ambulánsia.
tanba, diresaun nasionál apoia servisu médiku emerjénsia ho dotasaun inisiál $340.000, maibé altera ka hasai $124.000 ba dotasaun final ho orsamentu $216.000 ne’ebé tau iha rúbrika salariu.
iha diresaun servisu nasionál ambulánsia emerjénsia médika ho dotasaun inisiál ba atividade $50.958 hodi altera no tau tan $124.000 iha dotasaun final ba atividade $17.496,3.
kona-ba proposta 60 iha programa kodígu 805 kona-ba saúde ho dotasaun insiál  hamutuk $10.998.800 hodi altera no hasai tiha $190.000 ba dotasaun finál $10,808,800.
 pn aprova oje 2022 ba mapkoms millaun $9-resin iha espesialidade
ministru asuntu parlamentar no komunikasaun sosiál (mapkoms) interinu no sekretáriu estadu komunikasaun sosiál (sekoms), merício juvinal dos reis ‘akara’, informa mapkoms no sekoms sei estabelese mídia munisípiu iha territóriu nasionál.

“ita konsege diversifika meiu komunikasaun konvensionál ba dijitál, plataforma dijitál sira agora ita dezenvolve makaas no ba oin iha nível munisípiu ita sei iha mídia munisípiu atu ajuda prevene dependensisia totál ba mídia nasionál. tanba ita hatene rekursu ita-nia uitoan, ita tenke lori mídia to’o munisípiu ne’e kustu boot, ne’ebé prosesu la’o ona, ita sei estabelese mídia munisípiu ho plataforma oioin,” merício juvinal dos reis ‘akara’ hateten lia hirak ne’e, iha ámbitu meet press, ne’ebé hala’o iha resintu palásiu governu, dili, kuarta ne’e.
hosi ne’e, mídia konvesionál sira sei iha biro ida-idak hanesan ajénsia tatoli no rádiu televizasaun timor-leste (rttl) sira nia biru iha ne’ebá, sai hanesan one man-one team hodi prodús notisia.
“durante ne’e ita reforsa sira atu munisípiu hotu-hotu labele depende de’it ba jornalista sentrál, sira bele halo liuhosi mídia dijitál hodi transmite mai ita lansa iha ne’e. ne’ebé, ida-ne’e mak ita halo no hosi ne’e mós ita sei apoia autoridade munisípiu sira atu sira iha mídia munisípiu rasik, nune’e sira ba halo kobertura no transmite mai ita lansa,” governante ne’e hateten.
diretór nasionál promosaun dezenvolvimentu média lokál, jose da costa, hateten, polítika ne’e relevante loos ho dirasaun nia naran liga ba diverfikasaun komunikasaun sosiál iha timor-leste, tanba ne’e hamosu programa ida ho naran mídia munisipál.
“mídia munisipál la’ós ita atu harii tan mídia ruma, maibé ita kria kondisaun ba mídia sira hotu-hotu atu sira konsentra iha ne’ebá sai hanesan sentru mídia ida ho plataforma oioin ne’ebé sira halo servisu iha fatin ne’ebé ita kria. entaun ida-ne’e hanesan divizaun ida hosi mapkoms, ne’ebé aban bainrua integra iha munisípiu no munisípiu mak halo supervizasaun. ita só halo akonpañamentu ba formasaun no téknika ruma,” nia dehan.
 fundasaun mahein (fm) apresia ba serbisu polísia siéntifiku investigasaun kriminál (pcic, sigla portugés), tanba konsege detein suspeitu sira, ne’ebé envolve krime tráfiku umanu no fasilita no trata ilegál dokumentu timoroan sira atu ba serbisu iha diáspora. 
“ami apresia sebisu pcic nian durante ne’e, tanba liuhosi serbisu ne’ebé maka iha bele detein rede krime tráfiku umanu nain-tolu iha ita nian rai. nune’e mós halo detensaun ba sidadaun estranjeiru nain-rua ne’ebé sai hanesan sindikatu internasionál ba krime tráfiku umanu,” jestór prinsipál fundasaun mahein, abél amaral, hateten ba agência tatoli iha kna’ar-fatin audian, segunda ne’e.
  pcic detein suspeitu nain-tolu ba kazu tráfiku umanu
fundasaun mahein nota durante ne’e pcic halo nia serbisu di’ak tebes liuhosi sira nian serbisu informasaun intelijénsia nian, mezmu iha kritika no lamentasaun barak.
“krime tráfiku umanu ne’e, krimi ne’ebé ita hotu lakohi atu akontese iha ita nia rai, piór liur krime ida ne’e rasik envolve ita nia ema hodi fasilita timoroan ba serbisu ba iha rai li’ur. maibé ho grasa maromak nian, liuhosi ita nian serbisu informasaun pcic nian (intelejénsia) konsege deteta lalais de’it suspeitu ne’ebé halo transasaun ba ita nia ema,” nia afirma.
durante ne’e, nia dehan orgaun polisiál kriminál sira hanesan polisia nasionál serbisu investigasaun kriminál (pnsik) no pcic tuir de’it mandadu hosi tribunal hodi detein suspeitu atu kumpri oras 72, hafoin submete suspeitu sira ba interrogatóriu dahuluk iha tribunál.
nune’e, fm husu ba públiku atu fó nafatin konfiansa bá orgaun polisiál sira hodi kontinua halo nia serbisu.
“atu dehan faktu la komprova ka komprova ne’e la’ós serbisu intelejénsia pcic, maibé ne’e desizaun tribunál nian liuliu juis sira maka tetu no deside,” nia afirma.
  pcic detein sidadaun estranjeiru na’in-rua ba kazu tráfiku
iha fatin ketak, diretora ezekutiva programa monitorizasaun sistema judisiál (jsmp, sigla inglés), ana paula marçal husu ba tribunál atu aplika medida koasaun prizaun preventiva ba sidadaun estranjeiru nain-rua ne’ebé deskonfia envolve iha krime tráfiku umanu.
“sidadaun estrajeiru nain-rua bainhira submete ba primeiru interrogatóriu presiza aplika medida koasaun prizaun preventiva, hodibele proteje sira labele halai sai hosi territóriu nasionál, maibé depende ba desizaun tribunál,” diretora ezekutiva ne’e sujere.
resposavél ne’e mós konsidera desizaun ba tribunál distritál dili (tdd) ne’ebé aplika termu identidade rezidénsia (tir) ba suspeitu nain-tolu ne’ebé maka envolve kazu krime tráfiku ne’e desizaun nesesariu.
tanba, arguidu sira nu’udar timoroan ne’ebé sei koopera ho justisa hodi hatan ba sala ne’ebé sira-komete bainhira de’it tribunál presiza.
  tribunál aplika tir ba arguidu kazu tráfiku umanu
 ministériu saúde (ms), relata kazu pozitivu foun  laiha, rekuperadu  na’in-rua no kazu ativu 14.
“ohin kazu detetadu foun  laiha, rekuperadula rua no kazu ativu 14,”diretora jerál prestasaun saúde odete da silva viegas  liuhosi nota ne’ebé agência tatoli asesu, kuarta ne’e. 
nune’e, hahú 21 marsu 2020 to’o 22 juñu 2022 iha kumulativu kazu konfirmadu 22.945 no óbitu 133.
hosi horisehik mai ohin, laboratóriu nasionál saúde halo teste pcr 55,  kompostu vijilánsia sentinela laiha, rastreiu ba kontaku laiha, rastreiu aleatóriu tolu, viájen internasionál 49 no follow up iha kuarentena laiha.
alende ne’e, totál teste pcr ne’ebé halo iha 21 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 55, hanesan maubisse laiha, maliana laiha, viqueque laiha, suai laiha, baucau laiha, ermera laiha, raeoa laiha, hngv  55,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 22 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (87,9%) no kumulativu 2ª doze iha dili (83,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,0% no simu ona doze daruak 74,2%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 22 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-ida no ativu 16 
 prezidente federasaun atletizmu timor -leste (fatl), afrânio xavier amaral, informa, hahú treinu atleta sira hodi prepara fíziku hodi kompete eventu asean university games ne’ebé sei realiza iha fulan jullu, iha nasaun táilandia.
“ita sei halo selesaun mak foin haruka atleta na’in-rua bá kompete iha eventu internasionál.  nune’e ita hahú treina atleta atu hatudu prestasaun di’ak iha kompetisisaun ne’e,” prezidente fatl ne’e, hateten ba afranio ba agência tatoli via média sosial whatsapp, sesta ne’e.
  fatl halo promosaun ba atleta felisberto de deus
daudaun ne’e, atleta sira halo hela treinamentu iha zinájiu dili, estádiu munisipál dili no seluk tan hodi haree prestasaun atleta sira nian, hafoin halo selesaun ba ema na’in-rua atu reprezenta timor-leste bai ha eventu mundiál ne’e.
jogu asean university games ne’e halo entre nasaun hotu ne’ebé hamahan-an iha organizasaun sudeste aziátiku ka asean kompostu hosi timor-leste, tailándia, filipina, myanmar, vietname, cambodia, laos, malázia, singapura, brunei no indonézia.
jogu ne’e sei partisipa direta hosi universidade hotu iha nasaun ne’ebé halibuar an iha asean. enkuatu timor-leste hetan oportunidade ba modalidade neen mak sei ba partisipa mak hanesan, atletizmu, voliból-praia, xadres, taekwondo no futeból.
  pr enkoraja atleta timor-oan kompete ho aten-brani no neon metin
diretór ezekuitvu hospitál nasionál guido valadares (hngv), alito soares, informa, daudaun ne’e laiha ona espasu liuliu kama atu akumula pasiente foun sira hodi baixa.
diretor hngv, dr alito soares,  antonio dasiparu
“hngv durante ne’e úniku ospitál tersiáriu iha timor-leste ne’ebé hala’o atendimentu primaria no sekundária, maibé espasu ka kama la sufisiente ona atu simu pasiente foun. maski ita aumenta ona extra bed 71 ba kama 350 ne’ebé sa’e ona ba 421, maibé la sufisiente nafatin,” diretór ezekutivu hngv, hateten ba jornalista sira iha knaar fatin hngv-bidau, kuarta ne’e.
hosi totál kama 350 ne’e, kompostu  iha  sala emerjénsia hamutuk 21,  medisina  homem  28, medisina mulher 28,  sirurjia homem 28,  sirurjia mulher 27, nifas 30, maternidade 35, perinatolojia 43, pediátria a 32, pediatria b 12,  vip 19, icu neen, extra bed  a 14, extra bed b  14 no pulmonolojia 13.
hahú hosi novembru 2021 to’o janeiru 2022, baku emerjénsia fó atendimentu ba pasiente kada loron 250, hosi númeru ne’e pasiente 40 to’o 50 mak baixa.
“ita haree, horisehik (04/01), ne’e pasiente 63 mak baixa no daudaun ne’e pasiente ne’ebé baixa iha hngv hamutuk 750, maioria moras dengue. ita imajina kama atuál iha 350 la sufisiente duni ne’ebé pasiente na’in rua mak uza kama ida,” nia akresenta.
hngv hahú koordena ho diresaun enfermajen kualidade kontrolu no klínika no xefe departamentu sira atu apoia kada unidade sira hodi repsonde situasaun ne’e.
pesoal mediku sira bainhira halo hela atendementu ba pasinete moras dengue iha salaun emergensia hngv, kuarta 5/1/2022.antonio dasiparu
alende ne’e, hngv mós halo ona koordenasaun ho servisu saúde munisípiu dili atubele observa pasiente sira ho moras dengue, maibé la komplikadu no kazu diareia sira.
“dahuluk mak ita uza másimu extra bed hodi halo nakonu fatin koridór sira atu pasiente sira bele baixa hodi hetan tratamentu intesivu hosi médiku sira,” nia akresenta
tuir nia, kazu ne’e akontese tanba pasiente balun hosi dili tuir loloos halo tratamentu saúde iha sentru saúde sira, bainhira moras grave mak transfere mai iha hngv.
kandidadu prezidente repúblika ba períodu 2022-2027 ho númeru sorteiu 16, mariano assanami sabino lopes, hateten atu manan ka lakon ne’e nia entrega ba povu mak deside iha eleisaun prezidensiál 2022.

“ohin, ita entrega povu deside buat ida-ne’ebé ami atu halo ko’alia tiha ona iha fatin hotu hodi hato’o mensajen inan-aman ho joven sira, tan ne’e apresia tebes saida mak desizaun povu nian, ita labele deklara uluk saida mak desizaun povu nian no laiha kandidatu ida mak hatene ona katak nia manan ne’e la loos. se nia halo buat ruma iha kotuk mak garante nia manan ona, ne’ebé ita entrega ba povu mak hili,” asanami hato’o lia hirak ne’e ba jornalista sira hafoin ezerse votu iha sentru votasaun eskola primária iha aldeia transporte aero de timor bairru pite, suku bairru pite, postu administrativu don aleixo, munisípiu dili, sábadu ne’e.
tanba ne’e, nia dehan, atu manan ka lakon rezultadu saida de’it ne’e direitu povu nian ezerje ho demokrátiku fundamentu povu nian, nune’e parte hotu tenke respeita.
nia agradese ba maromak no erói hotu tanba buat la’o di’ak iha eleisaun no ema hotu hein de’it respeitu ba povu ida-idak ezerse nia direitu demokrátika ba vota, tan ne’e sé de’it mak povu fó komfiansa nia mak prezidente repúblika ne’ebé lori povu hotu nia lian.
“kandidatu sé de’it mak eleitu sai prezidente repúblika, ba ema tomak halakon diskriminasaun labele kór polítika tanba xefe estadu mak garante indepedente nasionál. katak, garante sidadaun nia direitu atu moris livre ho hakmatek. povu nia votu mak transforma ba ukun hodi lori dezenvolvimentu nasaun ba oin,” nia dehan.
iha prosesu festa demokrásia ne’e povu ezerse sira-nia direitu votu ba tinan lima dala ida, katak prezidente repúblika eleitu atu bele garante no lori dezenvolvimentu nasaun ba oin.
eleisaun ne’e hetan observaaun hosi observadór nasionál, internasionál, fiskál hosi kandidatu sira, brigadista, ofisiál eleitorál hosi sekretariadu tékniku administrasaun eleitorál (stae), komisaun nasionál eleisaun (cne, sigla portugés) no hetan seguransa másimu hosi polísia nasionál timor-leste (pntl).
governu koreia súl  liuhosi ajénsia kooperasaun internasionál koreia (koica, sigla inglés) hamutuk ministériu agrikultura no peska (map), kinta ne’e, lansa projetu hadi’a kadeia valór agríkola liuhosi partisipasaunn agrikultór.
projetu ne’e finansia hosi governu koreia súl liuhosi koica ho montante milliaun $6, ne’ebé sei implementa iha tinan 2022-2025 iha suku tolu hanesan seloi kraik iha munisípiu aileu, horai kiik iha munisípiu ainaro, no kamele horu iha munisípiu liquiçá.
“agradese ba kolaborasaun di’ak ho komunidade iha timor-leste, no valór hosi projetu ne’e hanesan unifikasaun sabedoria, esperiénsia no entuziasmu nasaun rua. ami hakarak kolabora ho emprendedór inisiante sira no mós organizasaun prosesamentu ai-han sira, hodi aumenta tan valór ba ita-nia produtu no merkadu foun,” project management committee (pmc) koica, kim jangsaeng, hateten liuhosi nia diskursu, iha salaun ministériu finansa, aitarak-laran.
 medida seguransa ai-han hemenus frajilidade ekonomia hasoru impaktu negativu covid-19
nune’e, nia iha esperansa ba oin atividade ne’e bele asegura dezenvolvimentu sustentável komunidade.
aleinde ne’e, pmc koica sujere estratejia hasa’e produsaun hanesan organizasaun no komersializasaun mak dahuluk hodi dezenvolve irrigasaun agríkola no estrada, bee-matan ne’ebé dezenvolve ona sei fó asesibilidade ba merkadu, ne’ebé sei asegura liuhosi konstrusaun estrada.
péritu hosi koreia sei fó treinamentu ba estensionista, líder kooperativa, agrikultór no grupu agrikultór sira sei hetan mákina no materiál agríkola inklui kestaun prosesamentu sei harii grupu agrikultór no kooperativa.
benefisiáriu ba projetu ne’e iha suku kamale-horu hamutuk 420, seloi-kraik 6.300 no ba hora-kiik 450.
projetu ne’e iha ona konkordánsia koica ne’ebé hakarak diversifika kanál distribuisaun sentru kolesaun sai hanesan plataforma ba produtór no intermediar sira, inklui kanál komérsiu direta entre konsumindór sei asegura liuhosi merkadu agrikultór ka loja agrikultór sira iha dili.
“haree ba medida merkadu iha timor-leste, ita presiza hanoin atu habelar merkadu ba rai-li’ur, otél no restaurante sira ne’ebé nu’udar ami-nia kliente boot,” nia dehan.
iha biban hanesan, ministru agrikultura no peska, pedro dos reis, agradese ba governu koreia súl tanba fó ona apoiu finansiamentu hodi hasa’e produsaun agríkola.
“ha’u husu komunidade ne’ebé sai benefisiáriu tenke aproveita oportunidade ho di’ak, nune’e bele hasa’e produsaun ortikultura iha ita-boot sira-nia suku, tanba apoiu hanesan ne’e la’ós mai beibeik, maibé mai ho tempu,” nia fó hanoin.
nune’e mós, embaixadór koreia súl iha timor-leste, kim jeong, apresia ho prorgrama ne’e no otimista bele kontribui ba vida agrikultór.
“ha’u fiar projetu ne’e sei kontribui ba agrikultór sira-nia moris di’ak iha timor-leste, tanba koreia iha vontade no bele koopera ho timor-leste iha setór agrikultura  no dezenvolvimentu mútua, koreia buka koopera ho timor-leste hodi hametin seguransa ai-han, hadi’a povu nia moris no promove dezenvolvimentu ekonómiku iha timor-leste,” nia tenik.
xefe suku, seloi kraik, gabriel mendonça, agardese ba governu koreia súl no koica ne’ebé hili ona sira-nia suku hodi bele implementa projetu ne’e iha fulan marsu ka abríl tinan ne’e.
projetu hadi’a  kadeia valór agríkola liuhosi partisipasaun agrikultór sira no koica hili universidade da paz (unpaz) hanesan instituisaun ne’ebé responsável ba peskiza dadus inkéritu, liuhosi partisipasaun agikutór ortikultura iha suku tolu.
ba inisiativa ne’e, koica no unpaz formaliza ona servisu kooperasaun liuhosi nota entendimentu ida.
governu liuhosi ministru asuntu parlamentár no komunikasaun sosiál (mapkoms), francisco martins da costa perreira jerónimo, kontinua apela ba komunidade hotu atu hamoos ambiente uma-ninin hodi halo prevensaun ba moras dengue iha tempu udan tanba moras dengue daudaun ne’e sa’e makaas.

 pn husu minsitériu saúde tau atensaun ba moras dengue
“ami hanoin presiza kooperasaun entre komunidade ho parte governu liu-liu atu haree hamos uma ninin sira hanesan kalen sira ne’ebé iha, bee nalihun iha uma ninin, nune’e labele hein governu mak taka hotu uma ninin sira-ne’e laloos. tan ne’e, ita presiza koopera malu tanba moras ne’e mai hosi fatin sira-ne’e,” ministru hateten iha plenária parlamentu nasionál, tersa ne’e.
governante ne’e reprezenta governu hodi ko’alia kona-ba asuntu ne’e tanba iha preokupasaun deputadu sira-nian ligadu ba kazu dengue ne’ebé daudaun ne’e rejista ho númeru boot no oinsá asaun ministéiru saúde nian ba moras ida-ne’e.
ministéiru saúde (ms) halo ona asaun hodi rega aimoruk ba fatin sira-ne’ebé deteta riksu boot ba dengue, no transfere ona pasiente balun iha ospitál nasionál guido valedares (hngv) ba vera cruz no sentru saúde formoza hodi fó atendimentu.
dengue: dili okupa númeru dahuluk
tuir nota imprensa hosi ministériu saúde haktuir, daudaun ne’e iha munisípu dili mak kontinua okupa númeru dahuluk ne’ebé rejista kazu dengue aas iha semana dahuluk, fulan-janeiru tinan 2022.
hosi ne’e, sidaudaun ne’ebé afetadu ba moras ho variante dengue ne’e hanesan labarik ho tinan 1 ho 4,6%, labarik tinan 1 to’o 4 ho 44,8%, labarik tinan 5 to’o 14 ho 44,3%, tinan 15 to’o 24 ho 4%, idade 25 to’o 49 ho 1,1%, tinan 50 to’o 59 ho 0,0% no tinan 60 ba leten ho 1,1%.
idade mais afetadu mak hosi idade menus hosi idade 14 mai kraik ho grupu idade 1 to’o 4 ho ho nia persentajem aas 44,8% no grupu idade 5 to’o 14 ho 44,3%.
distribuisaun kazu dengue bazeia posto administrativu iha tinan 2022 hanesan iha munisípiu dili mak dom aleixo ho kazu dengue aas liuhosi postu administrativu hotu ho totál 56, kristu rei iha kazu 40, nain-feto iha kazu 30, vera cruz iha kazu 28, metinaro iha kazu haat
iha semana dahuluk, servisu saúde munisípiu dili rejista kazu dengue iha fasilidade saúde hamutuk 158, kompostu hosi hospitál nasionál guido vaaladares (hngv) hamtuuk 32, klínika fatumeta 17, sentru saúde comoro 15, vera kruz 36, formoza na’in-26, becora 27, sentru saúde metinaro na’in-haat, no klínika bairru píte na’in-ida.
kazu dengue tuir klasifikasaun mak dengue fever (df) ho totál kazu 146, dengue hemorrhagic fever (dhf) ho totál kazu haat no dengue shack syndrome (dss) ho total kazu ualu (8).
diretora nasionál administrasaun no finansa, ministériu solidariedade sosiál no inkluzaun (mssi), rosa da costa gomes, hateten iha trimestre dahuluk ne’e (janeiru-marsu) makln ezekuta oje 2022 atinje ona 24%.

 oje 2022 millaun $92,6 ba makln aprovadu iha espesialidade
“ami-nia ezekusaun primeiru trimestre ba tinan ne’e ita atinje 24% ($23.575.170,59), hosi totál osan ne’ebé prevee hamutuk $99.684.114,” diretora rosa hateten ba agência tatoli, via whatsapp, ohin.
hosi osan $23.575.170,59 (24%), nia dehan, ezekuta ba kategória saláriu no vensimentu hamutuk $168.678,13 (23%) no osan ne’ebé mak hela $562.447,87, bens servisu $694.595,36 (19%) ho osan hela $2.885.532,64, kapitál menór halo ona kompromisu maibé seidauk realiza.
kona-ba kapitál dezenvolvimentu, diretora ne’e hateten, osan ne’e parlamentu nasionál (pn) muda hotu ba transferénsia públika hamutuk $22.711.897,10 (24%) ho osan hela hamutuk $72.557.762,90.
atividade no programa sira-ne’ebé mak makln halo iha trimestre dahuluk nian ne’e mak rejistu programa bolsa estudu ba veteranu nia-oan sira no mós kona-ba verifikasaun dadus veteranu rejistadu 2009.
“kona-ba bolsu estudu ba veteranu sira-nia oan, ami rejistu hamutuk ema 1.548 no rejistu taka ona iha loron 22 marsu 2022. ami sei halo verifikasaun fali ida-ne’ebé tuir kriteria mak ami sei selu. tuir planu ami sei selu iha terseiru trimestre,” nia dehan.
nia dehan, iha trimestre daruak sei kontinua halo verifikasaun dadus veteranu rejistadu 2009 ne’ebé tuir plabu sei komesa iha fulan-juñu tinan 2022.
 tinan 2022: makln atribui bolsa estudu ba veteranu nia oan 1.300
kandidatu prezidente repúblika ba periódu 2022-2027 ho númeru sorteiru 16, mariano assanami sabino lopes, kinta ne’e, la hala’o atividade kampaña hodi dignifika veteranu no fó onra ba éroi sira iha luta ba libertasaun nasionál.
atividade kampaña eleitorál ne’e kansela tanba estadu timor-leste deside iha 03 marsu hanesan loron nasionál veteranu.

sekretáriu jerál pd, antonio da conceição, deklara liuhosi konferénsia imprensa ba jornalista sira katak kandidatu prezidente repúblika ba periódu 2022-2027 ho númeru sorteiru 16, mariano assanami sabino lopes la hala’o atividade kampaña eleitorál. nelson da seousa.
“iha loron ida ohin kandidatu pr assanami laiha atividade kampaña iha munisípiu hotu inklui raeoa tanba loron ohin dedikadu loron veteranu sira-ne’ebé luta ba indepedénsia timor-leste nian. nune’e, asanami hakarak diginifika veteranu hotu no fó onra ba erói iha luta libertasaun nasionál,” sekretáriu jerál pd, antonio da conceição, hateten liuhosi konferénsia imprensa ba jornalista sira, iha sede pd, colmera, dili, kinta ne’e.
pd oferese assanami nu’udar kandidatu nasionál hakarak hakruuk ba veteranu hotu no dignifika erói hotu ninia sakrifísiu iha luta libertasaun, no iha loron nasionál ne’e kandidatura fó onra atu bele ba unidade nasionál hodi hametin situasaun sira-ne’ebé durante ne’e povu hotu halerik.
loron ohin, nia hateten, kandidatu prezidente repúblika períodu 2022-2027 mariano assanami sabino lopes ho ekipa sei ba presta omenajén iha jardim dos herois metinaro.
“presta omenajen ne’e, lori espíritu sira-ne’ebé mate ba ninia kandidatura hodi lori fila-fali estabilidade ba rai ida-ne’e, ne’ebé kandidatura tau mós ninia lema ‘hakarak timor-leste ida fraternu, unidu no solidáriu’ no solidariedade ida-ne’e manifesta mós mai ita importante tebes bainhira dignifika éroi no veteranu sira,” nia dehan.
nune’e, nia dehan, jerasaun foun bele tane istória luta no sira-ne’ebé sei moris ninia mehi ne’ebé halo ona ba rai ida-ne’e no hakarak hatutan mehi hirak ne’e liuhosi ninia kandidatura.
hanesan jerasaun kontinuador, kalohan husu daudaun ne’e iha periódu kampaña nia laran veteranu sira la’o nankari iha territóriu hodi partisipa atu bele fó hanoin no hamutuk fó liman ba malu.
tuir oráriu kampaña kandidatu pr, mariano assanami sabino lopes, hala’o abertura kampaña iha loron 02 marsu 2022 iha munisípiu aileu, no tuir planu iha loron daruak (kinta, 03 marsu) sei hala’o kampaña públiku iha kampu futebol gleno-ermera iha tuku 14h00-18h00 maibé sei la realiza.
tuir kalendáriu hosi sekretáriadu tékniku administrasaun eleitorál (stae), kampaña eleitorál hahú iha loron 02-16 marsu no eleisaun sei hala’o iha 19 marsu 2022.
kandidatu prezidente repúblika periódu 2022-2027 ho númeru sorteiu rua (2), francisco guterres ‘lú olo’, kinta ne’e hala’o atividade kampaña ba loron daneen ho tipu diálogu ho militante no apoiante sira iha sentru konvensaun baucau.

 reelitu: lú olo reafirma sai prezidente repúblika ba povu tomak
kandidatu ne’e hato’o kompromisu polítiku katak, bainhira reeleitu sai xefe estadu ba mandatu daruak mak sei hametin liu tán relasaun instituisional ho órgaun soberania sira seluk hodi servi estadu, tanba pr sei garante pás no estabilidade no funsionamentu instituisaun estadu.
“pr mós hanesan titulár órgaun soberania boot tebes iha ita-nia rain no atu hetan lejimitidade hosi povu liuhosi eleisaun ne’ebé livre demokrátivu. tanba ne’e, sai sasukat eleisaun kada tinan lima hili xefe estadu ho loloos halo exersisu podér polítiku liuhosi konstituisaun bainhira tenke relasaun di’ak ho órgaun soberania seluk hanesan parlamentu nasionál, governu no tribunál sira atu ida-idak iha kna’ar hodi kompleta estadu servi povu,” lú olo hateten.
militante, simpatizante no apoiante kandidatu prezidente repúblika, francisco guterres lú olo, partisipa kampaña dala-neen (6) iha sentru konvensaun baucau. anito soares.
pr mós iha relasaun instituisional hodi ko’alia ho ezekutivu atu implementa programa importante ba nesesidade povu, no relasaun prezidente repúblika importante ho governu ne’ebé iha influénsia majistratura hodi haree iha área ne’ebé afeta ba povu nia moris hanesan edukasaun, saúde no bainhira iha munisípiu baucau hasoru problema bele hato’o ba primeiru ministru hodi hadi’a.  
bibán ne’e, lú olo kongratula baucau-oan sira iha eleisaun primeira volta ne’e munisípiu baucau bele manán ho votu barak liu ho kandidatu sira seluk no eleisaun primeira ronda, ne’ebé rezulta kandidatu na’in-rua hetan mais votadu hodi compete fali iha segunda ronda.
“ha’u fiar iha eleisaun segundu volta konfirma vitória ba baucau-oan sira,” nia dehan.
iha konstituisaun repúblika artigu 74 (definisaun) iha alínea 1 hateten prezidente repúblika maka xefe-estadu, símbolu no garantia independénsia nasionál no unidade estadu nian, no instituisaun demokrátika sira-nia funsionamentu regular; no iha alínea 2 hateten prezidente repúblika maka komandante aas liu forsa armada nian.
nune’e mós, iha konstituisaun artigu 76 (eleisaun) iha alínea 1 haktuir atu sai prezidente repúblika, sei hili tuir sufrájiu universál, livre, diretu, sekretu no ida-idak.
alínea 2 hateten, eleisaun prezidente repúblika nian banati tuir sistema manán ho votu barakliu hosi votu hotu-hotu ne’ebé válidu, la sura votu ne’ebé la valid.
alínea 3 ne’e dehan, bainhira kandidatu sira hetan votu hanesan, sei hala’o fali eleisaun dala ida tan, liutiha loron tolunulu husi loron votasaun ida foin liubá kotuk.
ikus liu, alínea 4 katak iha eleisaun daruak, kandidatu na’in-rua ne’ebé hetan liu votu no la hasai sira-nia kandidatura mak bele tuir.
enkuantu, tuir rezultadu apuramentu munisípiu baucau ba eleisaun prezidensiál primeira volta kandidatu lú olo manán iha munisípiu baucau ho votu 27.463 (40,15%) hosi totál eleitór na’in-71.137, no kandidatu prezidente repúblika josé ramos horta, hetan votu ho totál 15,898 (23,25%).
universidade nasionál timor-lorosa’e (untl), segunda ne’e, realiza seremónia graduasaun iha parte dadeer, ba finalista 336 hosi fakuldade haat.
reitór untl, joão soares martins, muda fita ba mellor klasifikasaun graduasaun untl tinan, iha ccd, tersa (11/01). francisco sony
“ha’u fó hanoin ba alin graduadu sira atu uza matenek ho didi’ak, matenek ida tuir nai maromak nia hakarak, la’ós matenek ida tuir mundu nia hakarak, maibé matenek ida ne’ebé atu serví nasaun, komunidade no família,” reitór untl hateten iha ámbitu graduasaun, iha sentru konvensaun dili (ccd, sigla portugés).
 seremónia graduasaun untl adia ba 11 janeiru 2022
nune’e, nia husu atu graduadu sira labele aplika matenek hodi bobar malu maibé tenke prontu serví ema seluk.
“bainhira ita sai matenek hodi bobar ema tun sa’e, nai maromak sei la permite. ita boot sira sai matenek atu buka serví ema seluk tuir dutrina ne’ebé nai jesus hanorin hela mai ita,” nia akresenta.
graduadu fakuldade agrikultura untl partisipa seremónia graduasaun, iha ccd, tersa (11/01). francisco sony
reitór konsidera, seremónia graduasaun nu’udar momentu espesiál ne’ebé estudante, inan-aman no universidade selebra susesu, ne’ebé ho esforsu tomak konsege alkansa liuhosi sakrifísiu maka’as.
“ita-boot sira nia terminasaun ikus iha graduasaun, liuhosi dezafiu oioin ne’ebé hasoru iha tinan barak nia laran,” reitór dehan.
seremónia graduasaun untl ba loron 11 janeiru 2022, fahe ba parte rua, ne’ebé parte dadeer ba estudante finalista 336 hosi fakuldade agrikultura 94, fakuldade enjeñaria siénsia no teknolojia 93, fakuldade medisina no siénsia saúde 134, no fakuldade ekonomia no jestaun 15.
enkuantu, parte lorokraik gradua tan estudante finalista 306, hosi fakuldade edukasaun arte no umanidade na’in-207, fakuldade siénsia sosiál 75, fakuldade direitu 15 no fakuldade filozofia 9, ho nune’e, totál graduadu hamutuk na’in-642.
parlamentu nasionál husu ministériu saúde (ms) atu intensifika asaun hodi hasoru moras dengue tanba kazu kontinua aumenta ne’ebé rezulta mós ema barak mate.

notisia relevante: pasiente dengue sa’e ba 713 no óbitu na’in-16
“semana kotuk hala’o fiskalizasaun ba ospitál nota katak moras dengue makaas duni, nune’e saida mak ita halo hodi bele solusiona tenke intensifika asaun no prevensaun ho lais ka urjente tanba afeta ba sidadaun nia moris,” prezidente komisaun f ne’ebé asuntu saúde, seguransa sosiál no igualidade jéneru, noé da silva ximenes ‘buka tuir’, hateten iha parlamentu nasionál, segunda ne’e.
tan ne’e, nia dehan, presiza foti asaun lais liután hodi halo asaun atu atende no halo prevensaun, tanba buat ne’ebé identifika mak problema kapasidade insfraestrutura la to’o atu akumula moras sira iha ospitál ne’ebé tama ho kapasidade boot.
maibé, nia dehan, iha ona alokasaun pasiente moras dengue iha dili ba sentru izolamentu vera crus ne’ebé hetan tratamentu ho di’ak.
deputadu plp ne’e hateten, ho komunikasaun ministéiru saúde oinsá haree espasu ne’ebé mak iha hodi bele fasilita pasiente sira-nia fatin, no tuir informasaun ne’ebé iha katak halo ona observasaun ba sentru izolamentu hanesan tasi-tolu atu aloka pasiente sira ba.
 prevene dengue, oms apoia ekipamentu no aimoruk rega susuk ba ms
“tan ne’e, presiza nafatin halo asaun no mós prevensaun ninian hanesan fumigasaun la’o nafatin hodi bele prevene mors dengue ne’e,” nia dehan.
deputadu fretilin, antónio dos santos ‘55’, hateten munisípiu ermera okupa númeru kazu  dengue daruak iha territóriu, nune’e husu ministériu tutela atu tau atensaun sériu labele de’it iha dili maibé ba mós munisípiu sira.
prezidente parlamentu nasionál, deputadu aniceto longuinhos guterres lopes, fó sai katak pn tau ona ajenda sei konvida ministra saúde iha semana oin hodi bele esplika ba pn kona-ba asaun governu nian hasoru moras dengue ne’ebé daudaun númeru kazu sa’e makas.
 infografia: kazu dengue iha timor-leste
parlamentu nasionál (pn) sei halo reapresiasaun ba projetu-lei responsabilidade prezidente repúblika (pr) ne’ebé xefe estadu, josé ramos horta, veta iha segunda (27 juñu 2022) ne’e.

 pr horta veta projetu-lei responsabilidade prezidente repúblika
“ami haree lai se fundamentasaun la kle’an konforme konstituisaun sei haruka fali ba prezidente repúblika promulga, maibé deklarasaun inkonstituisionalidade formál ne’ebé ita diskute lai tanba ne’e ita tenke kumpre konstituisaun. mezmu ita la konkorda ho deklarasaun tribunál maibé desizaun ne’e mak rekursu ikus liu,” prezidente komisaun a trata asuntu justisa no konstituisional, joaquim dos santos ‘boraluli’, hateten ba agência tatoli iha parlamentu nasionál, tersa ne’e.
antes ne’e, xefe estadu hato’o pedidu ba tribunál rekursu (tr) hodi halo fiskalizasaun konstituisionalidade ba projetu-lei ne’e no ikus mai tr fó sai konsidera dekretu-lei pn ne’e inkonstituisionál, nune’e pr foti ona desizaun hodi veta.
prezidente komisaun a ne’e hateten, nia parte seidauk lee prezidente repúblika veta dekretu pn kona-ba lei responsabilidade pr tanba tribunál deklara inkonstituisionalidade formal maibé kona-ba materiál la inkonstituisionál artigu sira la kontra konstituisaun só prosesu de’it, tanba lei ne’e importante se artigu sira la kontra konstituisaun tuir pn nia kompeténsia no kumpre prosesu.
“komisaun a mak autór halo duni lei ne’e maibé ita haree to’ok tribunál deklara inkonstituisionalidade formál bazea ba prinsípiu iha konstituisaun artigu 95, artigu 97 ho artigu 79 tribunál kaer baze hosi ne’e,” nia hateten.
maibé komisaun no deputadu iha parlamentu kaer iha artigu 95 pontu rua alínea “k”, ko’alia kona-ba kompeténsia eskluziva parlamentu nasionál nian atu halo lei kona-ba estatutu ógaun estadu no pn mós kaer ba konstituisaun artigu 79 ne’ebé ko’alia de’it kona-ba responsabilidade prezidente repúblika nian.
nia dehan, ne’ebé ko’alia kona-ba iha violasaun kona-ba forma halo lei ne’e tuir komisaun nia argumentu sira-ne’ebé halo hodi fundamenta to’o lei ne’e aprova hodi haruka ba prezidente repúblika prosedimentu kumpre hotu.
konstituisaun iha artigu 97 ne’e sé mak iha kompeténsia atu aprezenta antí projetu ba parlamentu ne’e, deputadu ka bankada parlamentár no segundu se governu mak haruka mai ne’e bolu proposta-lei.
lei responsabilidade prezidente repúblika ne’e, deputadu sira mak submete ne’e bolu projetu-lei, primeiru pasu tama iha formalidade konstituisionál kona-ba inisiativa lei ne’ebé hafoin prezidente parlamentu ho ekipa jurídiku halo apresiasaun formál lejístiku ba projetu-lei ne’e bele baixa ba komisaun kompetente.
nia hateten, prosesu tramitasaun kona-ba atu halo lei ne’e tuir rejimentu pn identifika katak la viola prosesu formál entaun prezidente pn baixa ba komisaun a.
“baixa ba komisaun a ho prazu loron hitu tenke aprezenta relatóriu ba parlamentu nasionál, molok ne’e komisaun loké audiénsia ho entidade kompetente balun mai no balun la mai tanba sira dehan tempu badak liu, entaun sira haruka de’it submisaun eskrita. bainhira pn aprova tiha iha faze jeneralidade baixa fali ba komisaun atu diskute iha espesialidade kada artigu, ida-ne’e mós komisaun konvida entidade relevante relasiona ho matéra,” nia dehan.
entaun komisaun prosesa tuir rejimentu diskute formalidade no aprova hodi halo relatóriu diskusaun iha espesialidade haruka ba parlamentu nasionál aprova iha finál global. pn aprova tiha textu finál haruka fila-fali mai komisaun hodi halo redasaun finál tuir prazu hodi enkamiña ba prezidente parlamentu nasionál hafoin prezidente pn haruka ba prezidente repúblika promulga.
“prosesu to’o iha ne’e hotu ona ne’e tuir rejimentu ne’ebé entermu prosesual parlamentu la viola regra formál atu halo lei. entermu kompeténsia pn iha kompeténsia eskluziva atu halo lei responsabilidade pr tuir termu artigu 95 alínea “k”. agora, tribunál konsidera viola fali alínea “k” katak envez halo lei ida de’it nusa mak halo ketak fali prezidente repúblika ninian. maibé konstituisaun la obriga parlamentu nasionál atu halo responsabilidade kriminál órgaun soberania tuir artigu 95 alínea “k” halo hamutuk, tanba ne’e kompeténsia eskluzivu pn nian,” nia argumenta.
nune’e, nia argumenta tan katak komisaun la viola konstituisaun kona-ba inkonstituisionalidade formál, mezmu nune’e nafatin kumpre desizaun hosi tribunál mak rekursu ikus liu.
“tanba ne’e komisaun a la viola konstituisaun kona-ba inkonstituisionalidade formal ne’ebé ko’alia buat rua de’it prosesu ho kompeténsia. ne’ebé, prosesu komisaun kumpre no kompeténsia pn nian la viola, tribunál deklara inkonstituisionál formál ne’e fundamentasaun la forte ida. maibé ita tenke simu desizaun tribunál nian tanba konstituisaun mak dehan, tribunál desizaun ikus mak tenke simu. maibé ha’u lamenta deklarasaun tribunál la fundamenta loloos,” nia hateten.
presidente parlamentu nasional, aniceto longuinhos guterres lopes, hateten meza parlamentu nasionál baixa ona proposta rezolusaun rua ba iha komisaun a ne’ebé mak trata asuntu kona-ba negósiu estranjeiru, defeza no seguransa atu fo sira-nia relatóriu no paresér iha prazu loron 15 nia laran.

 governu aprova rezolusaun adezaun timor-leste ba tratadu proibisaun arma nuklear
proposta rua refere ne’e mak hanesan tratadu ba proibisaun arma nuklear no mobilidade entre estadu membru komunidade país lingua portugeza (cplp).
“meza parlamentu nasionál baixa ona proposta rezolusaun parlamentu nasionál nian rua ba iha komisaun a ho objetivu atu aprezenta relatóriu no paresér durante loron 15 nia laran,” presidente parlamentu nasional ne’e deklara iha sesaun plenária, iha parlamentu nsional, segunda ne’e.
hafoin termina aprezentasaun relatóriu no paresér iha komisun b mak parlamentu nasionál sei halo ratifikasaun ba proposta rua ne’e iha tempu badak nia laran.
antes ne’e, timor-leste (tl) nu’udar nasaun ida hosi estadu membru 122 organizasaun nasaun unida (onu) sei asina proposta tratadu ida kona-ba proibisaun arma nukleár iha sede onu, nova iorke.
tuir komunikadu ne’ebé ajénsia tatoli asesu, rejistu ba asinatura iha loron 20 setembru tinan ne’e, estadu ne’ebé mak asina ona kompromete situasaun saida de’it sei la dezenvolve, prova, prodús, fábrika, hetan, soin ka rai arma nukleár ka dispozitivu esplozivu nukleár sira seluk.
timor-leste envolve iha esforsu bandu arma nukleár ne’ebé tulun ona hodi prodús deklarasaun konjunta komisaun dahuluk onu iha 2013 kona-ba konsekuénsia umanitária ba arma nukleár ne’ebé hateten esplozaun arma nukleár mak ho forma asidentál, kálkulu ida-ne’ebé mak sala ka ho forma deliberada, iha efeitu ne’ebé lori estragus (katastrófiku).
esforsu sira hotu tenke halo hodi hamenus ameasa ba arma sira-ne’ebé bele hamate ema barak.
deklarasaun ne’e hanesan pasu ida hosi pasu lubun hodi halo proposta kona-ba tratadu ne’ebé oras ne’e hetan aprovasaun. tuirmai, atu garante númeru boot ba asinatura estadu membru sira durante no hafoin asembleia jerál onu fulan-setembru.
pozisaun tl la’o nafatin tuir defesa no dame ne’ebé deklara iha 2014 hosi eis primeiru ministru, kay rala xanana gusmão.
“hatan ba krize sira-ne’ebé mak umanidade hasoru labele agrava hodi hakarak atu hakotu funu liuhosi funu maibé tenke hakarak harii mundu ida ho dame liuhosi diálogu no hosi esforsu ida ne’ebé makaas liu fali ema nia kbiit, karik presiza, atu hatán ba kauza hosi problema sira-ne’ebé lori ba terrorizmu, ba rasizmu, ba estrimizmu no ba intoleránsia,” xanana hateten.
tl partisipa ona iha tratadu não proliferação nuclear, tratadu proibição de minas, no convenção sobre as armas biológicas e tóxicas.
portavós governu, ministru estadu prezidensia konsellu ministru, agio pereira hateten tl iha razaun atu orgullu ba ninia kontributu proposta tratadu ida ne’e.
“nu’udar nasaun ne’ebé koñese ona fitar funu nian, ita tenke hamriik metin entre sira ne’ebé laiha dúvida, defende toleránsia no dame,” nia dehan.
antes ne’e mos, iha loron 09 fevereiru, governu liuhosi reuniaun ezekutivu, aprova projetu ba proposta rezolusaun parlamentu nasionál, ne’ebé aprezenta hosi ministra negósiu estranjeiru no kooperasaun (mnek), adaljiza albertina xavier reis magno, ba ratifikasaun akordu mobilidade entre estadu membru komunidade país lian portugés (cplp, sigla portugés).
“akordu ne’e hanesan kuadru ne’ebé estabelese baze legál kona-ba oinsá sei harii mobilidade no sirkulasaun boot liu iha espasu cplp nian no permite atu promove fasilitasaun ba sirkusaun sidadaun hosi país membru iha espasu cplp,” ministru prezidénsia konsellu ministru, fidelis manuel leite magalhães.
akordu ne’e aprova ona iha reuniaun konsellu ministru cplp ba da-26, ne’ebé hala’o iha luanda, angola, iha loron 16 jullu 2021.
“momentu ne’ebá timor-leste reprezenta hosi vise primeiru-ministru no ministru planu no ordenamentu, asina tiha iha ne’ebá no lori mai timor-leste. ita hanesan nasaun ne’ebé mak hola parte ba cplp,” ministru akresenta.
nune’e, hafoin governu aprova akordu ne’e, sei haruka ba parlamentu nasionál hodi halo ratifikasaun.
 ministériu saúde (ms) relata, ohin, kazu detetadu pozitivu foun laiha, rekuperadu  laiha no kazu ativu na’in-13.
”kazu detetadu foun ohin laiha, rekuperadu laiha no ativu na’in-13,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu, sábadu ne’e.
nune’e, hahú 21 marsu 2020 to’o 20 janeiru 2022 iha kumulativu kazu konfirmadu 19.866 no óbitu 122.
hosi horisehik mai ohin, laboratóriu nasionál saúde halo teste pcr tolu, kompostu vijilánsia sentinela laiha, rastreiu ba kontaku laiha, rastreiu aleatóriu rua, viájen internasionál 56, follow up iha kuarentena ida.
alende ne’e, totál teste pcr ne’ebé halo iha 21 janeiru 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 52, hanesan maubisse laiha, maliana neen, viqueque laiha, suai hitu, baucau laiha ermera laiha, raeoa haat, hngv 35 lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 19 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili 87,7% no kumulativu 2ª doze iha dili 81,9%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,0% no simu ona doze daruak ,70,3%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron 22 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha,moderadu laiha no kaman laiha.
 ms kontinua diskute planu detalladu ba vasina kontra covid-19
relasiona ho fornesimentu kombustível ho presu a’as, tane konsumidór husu atu governu foti medida ruma hodi normaliza hikas.
“tane konsumidór husu ba governu atu foti medida hodi fó subsídiu ba konsumu kombustível, ne’ebé kontempla mós medida governu ba hasoru krize, ne’ebé fó mós subsídiu ba kombustível,” refere nota imprensa ne’ebé agência tatoli asesu, segunda ne’e.
 tane konsumidór husu governu dekreta hatún folin mina porsentu 5
aleinde ne’e, asosiasaun defeza ba konsumidór ne’e mós husu atu regulariza merkadu, atu nune’e fó kompeténsia ba autoridade nasionál petróleu no minerál (anpm) liuhosi diresaun nasionál downstream hodi regulariza merkadu iha situasaun krize.
durante ne’e, entidade reguladora mak diresaun downstream, ne’ebé ho ninia knaar atu regula no fiskaliza ba atividade ekonómika mina.
tane konsumidór identifika iha fatór lubuk ida mak kontribui halo distributór hasa’e folin kombustível iha merkadu timor-leste.
“iha merkadu internasionál, referénsia folin mina hosi merkadu londres, flutuante hosi sesta liubá, kotasaun presu internasionál entre $92,67/baríl no liga ho fatór produsaun no konsumu.  oferta depende ba produsaun, organizasaun país esportadór petróleu, tanba ne’e tuir krize mundiál hatun produsaun no hasa’e folin,” nota ne’e esplika.
refere liután, prokura mundiál ba kombustível aumenta tanba mobilizasaun transporte no indústria ne’ebé prodús enerjia influénsia ba inflasaun.
merkadu kambiál ninia referénsia ba dolar ($), sai hanesan padraun ba folin mina iha merkadu internasionál, ne’ebé ba timor-leste ladún afeta tanba uza osan dólar ($).
“realidade ekonómika rai timor-leste ne’ebé hasoru krize, ho ninia impaktu sosiál ka servisu fatin laiha, refleta ba podér kompra konsumidór sira, ho folin mina ne’ebé a’as, la kondiz ho realidade timor-leste nian,” nota ne’e dehan.
timor-leste nu’udar konsumu ba mina, ne’ebé fornesimentu merkadu hosi singapura, iha merkadu nasionál iha de’it distribuidór rua hanesan esperansa timor-oan (eto) no pertamina int. lda.
tuir observasaun tane konsumidór, folin mina iha estasaun kombustível eto, fa’an gazoel ho foin $1,09 no gazolina ho folin $1,11, enkuantu pertamina int.lda, gazolina no gazoel ninia folin hanesan $1,26.
kandidatu prezidente repúblika períodu 2022-2027 ho númeru sorteiu ualu (8), lere anan timur, liuhosi portavóz ekipa susesu flávio simões kongratula kandidadu pr hotu ne’ebé partisipa iha prosesu demokrátiku eleisaun prezidensiál  2022 liu-liu kandidatu pr josé ramos horta no francisco guterres lú olo ne’ebé atu hakat ba segunda volta.

 lere anan timur apela apoiante simu rezultadu eleisaun
portavoz ne’e hateten, jenerál reformadu lere anan timur nia posizaun polítika atu apoiu entre kandidatu pr ramos horta no lú olo bainhira akontese eleisaun segundu volta ne’e, kandidatu pr lere sei hanoin hela atu foti desizaun tanba sei hela desizaun finál hosi tribunál rekursu no hein katak lere sei foti desizaun tuir povu nia interese.
portavós ekipa susesu kandidatu prezidente períodu 2022-2027, lere anan timur, halo komferénsia imprensa hodi kongratula ba povu nia konfiansa iha eleisaun 19 marsu 2022, ne’ebé hala’o iha pantai kelapa dili, tersa (22/03). antonio dasiparu.
“agora ita iha tempu balun hodi hein to’o desizaun finál hosi tribunál rekursu. mezmu nune’e jenerál remorfadu lere kontinua halo nia observasaun polítika, sei foti tempu balun atu bele hanoin molok deside. nune’e husu apoiante no simpatizante kalma hodi hein. maske daudaun ne’e iha ona komunikasaun polítika ho líder balun hosi kandidatu mais votadu rua ne’e, maibé lere sei foti dezisaun la’ós interese polítika maibé ba povu nia interese,” portavóz flávio simões hateten ba jornalista sira liu konferénsia imprensa iha sede nasionál pantai kelapa, tersa ne’e.
nune’e mós. nia klarifika informasaun ne’ebé espalla iha públiku katak jenerál reformadu lere taka odamatan ba sekretáriu jerál partidu fretilin mari alkatiri ne’e la loos tanba iha biban ne’e jenerál reformadu ne’e hala’o hela atividade iha fatin seluk.
“hakarak halo klarifikasaun uitoan de’it kona-ba sirkunstánsia vizita surpreza horisehik marí alkatiri vizita jenerál iha faról, mezmu depois sai tiha konfuzaun iha públiku katak jenerál taka odamatan tanba jenerál lakohi simu maibé ida-né la’ós kondisaun real saida mak akontese. ida-ne’e la loos,” nai dehan.
nia husu midía sira atu labele fiar lia anin no buka konfirma ho parte ekipa kandidatu lere atu hetan verasidade informasaun antes fó sai informasaun ho loloos no momoos ba públiku.
“jenerál lere ema ida nakloke ba ema hotu tan ne’e hanoin halo klareza tiha situasaun ida-ne’e no maluk mídia sira hakerek buat ruma sala karik halo loos tiha tanba iha obrigasaun kontribui ba situasaun di’ak, amigavel ba ita-nia katuas sira iha relasaun di’ak ba malu nafatin,” nia hateten.
ekipa susesu hosi kandidadu prezidente repúblika ba períodu 2022-2027 ho númeru sorteiu 8, lere anan timur, agradese ba apoiu hosi apoiante no simpatizante, organizasaun masa rezisténsia, veteranu ho povu tomak ba susesu hotu ne’ebé ekipa hetan no povu emjerál kontribui eleisaun la’o di’ak ho hakmatek ba ezerse direitu síviku.
lere anan timur mós kongratula órgaun eleitorál cne no stae mezmu hasoru dezafiu barak konsege organiza eleisaun prezidensiál jeralmente lao di’ak no autoridade seguransa ho militár ne’ebé apoiu bele asegura situasaun seguransa.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31% ), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31%), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
 taur komprimenta lere iha rezidénsia farol
diresaun nasionál saúde públika liuhosi departamentu vizilánsia epidemolojia iha ministériu saúde, relata, tersa ne’e, kazu dengue aumenta ba 521, hosi númeru ne’e nain-sia mak mate ona.
“situasaun kazu dengue iha timor-leste, ohin, iha kazu dengue hamutuk 521 no kumulativu óbitu sa’e mós ba na’in-sia,” refere nota ne’ebé agência tatoli asesu tersa ne’e.
kazu óbito iha semana dahuluk fulan janeiru 2022 iha ona óbitu na’in-ida ne’ebé relata hosi munisípiu dili, no iha semana datoluk relata tan kazu obitu na’in-haat hosi ermera, na’in-ida hosi ainaro no na’in-ida hosi bobonaro no na’in-rua tan hosi covalima. nune’e, totál case fatality rate nivél nasionál ho 1,7%.
kazu detetadu pozitivu dengue ne’e, maioria hosi dili ho totál 371, munisípiu baucau 25 kazu, manatuto ho kazu 23, covalima ho kazu 19, ermera ho kazu 46, manufahi ho kazu 14, viqueque kazu haat, ainaro ho kazu haat, liquiça kazu tolu, aileu ida no bobonaro kazu hitu.
kazu dengue hosi dili, hanesan postu administrativo dom alexo relata kazu totál 166, cristo rei ho kazu 73, vera-cruz ho totál kazu 65 no na’in feto ho totál kazu 64, ne’e hatudu katak kada loron kazu espalla nafatin ba iha postu administrativu sira seluk.
too ohin loron fasilidade saúde iha munisípiu dili hanesan hngv rejista ona kazu dengue hamutuk 86, klinika fatumeta 55, sentru saúde comoro 66, vera kruz 43, sentru saúde formoza 70, sentru saúde becora 43, sentru saúde metinaro haat, klinika bairru-pite rua, no klinika motael na’in-ida.
tanba ne’e, diretór nasionál saúde públika iha ms, frederico bosco alves husu ba komunidade liuliu inan-aman sira bainhira labarik sira iha sintoma dengue lori lalais ba fasilidade saúde  ne’ebé mak  besik hodi hetan tratamentu hosi profisionál saúde sira
“ita labele hein to’o moras ne’e tama iha faze krítiku mak foin ba tanba surtu dengue ne’ebé mak mosu ha’u hanoin la’ós dahuluk maibé ne’e kada tinan ita-nia nasaun sempre enfrenta moras dengue,” nia sujere.
ms ho ekipa saúde kontinua esforsu halo sensibilizasaun ba komunidade atu halo prevensaun liuhosi limpeza jerál tanba moras dengue fó ameasa ba ema nia moris.
“entaun husi parte ami-nia haree daudaun ne’e la’ós foka ba iha  prevensaun de’it maibé  prepara ona fasilidade saúde atu responde   no saida mak ita halo mak sura mós ho partisipasaun komunidade sira nia ativu iha aspetu prevensaun  bainhira iha sinál ona lalais mai fasilidade saúde  atu bele  halo diagnosa sedu atu labele tama iha komplikasaun,” nia rekomenda.
 pasiente dengue na’in-132 konsege rekuperadu
 membru fundadór organizasaun persaudaraan setia hati terate (psht) timor-leste, ambrosio mau talo, informa membru na’in-9.000-resin hahú prepara atu simu graduasaun iha fulan-agostu tinan ne’e.
“tinan ne’e, ita halo graduasaun ba membru 9.000-resin tuir desizaun ne’ebé governu fó sai ona. maibé númeru ne’e bele tun ou bele aumenta,” fundadór psht ne’e  informa ba agência tatoli via teléfonika, kinta ne’e.
daudaun ne’e, estrutura psht deside fatin haat sai fatin ba graduasaun nian, mak parte leste sei hala’o iha munisípiu baucau ne’ebé sei akumula membru foun sira hosi viqueque, lautém no manatuto, rai-klaran halo iha sentru munusípiu manufahi, ne’ebé sei akumula mós hosi ainaro, suai no aileu.
enkuantu, iha munisípiu dili mak kompostu membru-sira hosi ermera no rejiaun administrativu espesiál oé-cusse no ambeno (raeoa) no iha parte loromonu realiza iha bobonaro ne’ebé sei partisipa mós membru sira hosi liquiça.
tuir oráriu, atividade graduasaun sei akontese durante loron tolu, hahú iha loron 19 to’o 21 agostu ne’ebé partisipa mós xefe konsellu balun hosi nasaun indonézia.
alende ne’e, fundadór ne’e afirma, iha loron 09 to’o 10 jullu, psht sei realiza kongresu ordináriu hodi hili hikas estrutura foun tanba estrutura antes ne’e nia mandatu termina.
“ita mós sei realza kongresu iha jullu nia laran komesa iha 09 to’o 10 atubele hili fali estrutura foun tuir membru sira nia ezijénsia,” nia afirma.
kongresu ne’e hetan apoia fatin no orsamentu hosi sekretáriu estadu juventude no desportu (sejd) no organizasaun mós kada membru kontribui ona osan balun.
nune’e, psht preparadu no prontu atu realiza kongresu iha jullu nia laran no sei realiza iha salaun kuartél jenerál falintil-forsa defeza timor-leste (f-fdtl) fatuhada dili.
 kandidatu psht munisípiu haat sei gradua iha jináziu maliana
komisaun g ne’ebé trata asuntu edukasaun, juventude, kultura halo audiénsia públika ho ministériu edukasaun juventude no desportu (mejd) kona-ba orsamentu jerál estadu (oje) 2022, ne’ebé prevee $81.708.623.
orsamentu ne’e aloka ba saláriu no vensimentu $64.929.539, bens no serbisu $12.103.627, transferénsia públika $2.219.798, kapitál menór $124.200, no kapitál dezenvolvimentu $2.331.469.
ministru edukasaun juventude no desportu, armindo maia, hateten, durante audiénsia, membru sira husu mejd nia esplikasaun kona-ba alokasaun, nune’e bele konvense hodi defende iha plenária.
“ita-nia orsamentu ba tinan 2022 ne’e iha redusaun, ne’ebé prevee de’it millaun $81-resin atu responde ba programa tolu,” ministru armindo hateten iha resintu parlamentu nasionál, kinta ne’e.
 2022, mejd-inct propoin adisionál milaun $13
iha tinan 2022, mejd aloka osan ba programa tolu hanesan boa governasaun no jestaun institusionál ho orsamentu $7.220.129 edukasaun no formasaun ho orsamentu $74.443.494 inklui igualidadi jéneru inkluzaun sosiál ho orsamentu $45.000.
“redusaun orsamentu akontese ba ministériu hotu, la’ós ba de’it ministériu edukasaun, juventude no desportu. nune’e orsamentu ne’ebé iha, sei kontinua apoiu nesesidade eskola sira, maski orsamentu hetan korta maka’as liu maka iha transferénsia públika ba infraestrutura edukativa nian,” nia akresenta.
maibé, mejd sei iha apoiu millaun $15 hosi banku mundiál liuhosi projetu basic education strengthening and transformation (best), ne’ebé verba ne’e sei uza hodi apoiu dezenvolvimentu edukativa iha eskola sira, hahú hosi tinan ne’e to’o tinan oin.
“karik labele responde hotu, naran katak bele halo netik buat ruma,” nia tenik.
prezidente komisaun g trata asuntu edukasaun, juventude, kultura no sidadania iha parlamentu nasionál, antónio verdiál de sousa, kontinua ezije ba ministéiru edukasaun juventude no kultura (mejd) atu aselera prosesu saláriu retroativu manorin sira iha territóriu nasionál.

  tinan tolu resin manorin joão da costa la simu saláriu
“bolu nafatin atensaun ba  ministru edukasaun juventude no kultura atu bele rona halerik profesór ka manorin sira-nian ne’ebé semanalmente ami hato’o iha uma demokrásia  ida-ne’e, liu-liu ba iha sira-nia direitu kumprieona devér maibé la tau importánsia. tanba saida mak hau levanta kestaun direitu manorin sira-nian, tanba hosi rekomendasaun sira-ne’ebé komisaun rekomenda semanalmente to’o agora seidauk iha resposta,” antónio verdiál levanta liuhosi reuniaun plenária pn, segunda ne’e.
nia dehan, exemplu ida hosi manorin balun ne’ebé hanorin estudante iha área remota iha eskola  bázika filiál taroman, iha suku taroman, postu administrativu fatululik, munisípu covalima, ne’ebé dezde fulan dezembru 2019 to’o ohin loron seidauk simu nia saláriu.
reprezentante povu ne’e preokupa tebes prosesu atrazu hosi ministéiru edukasaun juventude no desportu (mejd) ne’ebé durante tinan tolu (3) nia laran, manoroin refere la simu nia direitu tomak.
“tinan tolu ona nai-ulun sira hosi ministéiru edukasaun juventude no desportu husu nafatin atu manorin sira hein prosesu ho pasiénsia,” nia dehan.
deputadu hosi bankada kkunto, husu mejd atu identiflka manorin iha eskola hotu iha territóriu nasionál ne’ebé to’o agora seidauk simu saláriu retroativu no aselera prosesu lais saláriu ba manorin kontratadu sira iha territóriu tomak.
iha parte seluk, deputadu bankada governu ne’e hakarak mós fó hanoin ba mejd atu aselera   manorin ne’ebé mak mai hosi portugal hodi hanorin iha eskola sentru aprendizajen formasaun eskolár (café, siglá portugés), tanba tama ona ba finál dahuluk iha períodu  eskolar maibé  eskola cafe iha territóriu  seida’uk iha manorin na’in  sira mai hosi nasaun portugal.
deputadu hosi bankada fretilin, partidu demokrátiku (pd) ho khunto iha parlamentu nasionál (pn) husu governu atu fó asisténsia ba traballadór timo-oan feto na’in-hitu (7) ne’ebé daudaun ne’e terus no hela iha dubai, uni emeradu arabé (uea).

 governu sei solusiona traballadór timoroan na’in-hitu “terus” hela iha dubai
vise bankada fretilin, antoninho bianco, hateten estadu iha papél atu proteje nia sidadaunsira  iha rai-laran no rai-li’ur.
“bankada fretilin sempre defende ema ida labele sai vítima hodi ema ida no ema balun ninia aktu. tanba ne’e, ita agradese deteta duni ema na’in-hitu ne’ebé públiku hotu hatene no ema ne’ebé autór hetan ona detensaun hodi hein prosesu investigasaun bele hatene kle’an liu tan rede, nune’e tempu oin mai labele akontese tan. tanba ne’e,  estadu presiza nafatin proteje nia sidadaun,” deputadu antoninho bianco hateten ba agência tatoli iha parlamentu nasionál, segunda ne’e.
tanba ne’e, nia husu ba parte ezekutivu oinsá tau atensaun hodi labele repete tan situasaun hanesan iha tempu tuir mai.
“dalabarak fó hatene ona no ema balun sai ne’e depois sai tiha mak foin deteta vítima, entaun vítima fó sai fali nune’e presiza haree,” nia jhateten.
 pr horta husu governu repatria timor-oan na’in-hitu hosi dubai
deputadu partidu demokrátiku, adriano do nascimento. imajen antónio goncalves
deputadu pd, adriano nascimento, husu governu tenke koordena ho governu dubai hodi buka dalan se kazu ne’e tama ona, tanba krime prosesu legál ninian mak governu tenke fó asisténsia no ida seluk governu oinsá buka dalan lori fila sira ba fatin ne’ebé sira hakarak ba.
“governu tenke fó asisténsia legál tau rekursu saida de’it labele husik de’it hanesan ne’e, bainhira timor-oan sira ne’e hasoru problema,” nia hateten.
deputadu hosi bankada opozisaun ne’e triste haree grupu organizadu ne’ebé deskonfia kria rede hodi haruka traballadór timoroan sai suspeita ba tráfiku umanu.
“ida-ne’e tristeza se timoroan monu ba emainia lasu liu-liu atividade tráfiku umanu ninian ne’ebé lori sira ba iha ne’eba, depois hosik hela hanesan ne’e. hanoin problema ida ba ita-nia nasaun, tanba ne’e governu tenke haree kestaun ne’e liu-liu grupu organizadu sira-ne’ebé halo hela atividade ida-ne’e hodi lori sai timoroan ba rai-li’ur,” nia preokupa.
reprezentante povu ne’e apresia servisu polísia siéntifika investigasaun kriminál (pcic, sigla portugés) ne’ebé detein ona autór balun ne’ebé signifika sira servisu hatudu ona rezultadu maibé presiza reforsa tan servisu intelijensia nian hosi psic no imigrasaun tanba ema sira-ne’e ba tiha ona rai-li’ur mak foin pcic identifika.
iha parte seluk, deputadu adriano husu governu tenke halo koordenasaun ho ministéiru relevante atu kontrola timoroan sira liu-liu hirak ne’ebé sai atu ba buka servisu iha rai-li’ur ho objetivu tenke klaru.
tanba kondisaun iha rai-laran kampu traballu la bele absorve ema hotu, entaun ho nesesidade ne’e sidadaun sira tenke ba li’ur, nune’e grupu krime organizadu sira komesa explora.
“entaun kada timoroan atu sai ba servisu iha rai-li’ur governu tenke kria mekanizmu ruma hodi haree molok sai. se mak sponsor no atu ba ne’ebé. bele uza mós imigrasaun nasaun seluk, to’o iha ne’eba timoroan sira mai ho objetivu atu buka servisu, hodi nune’e labele hetan ho situasaun sira hanesan ne’e,” nia fó hanoin
tanba timor-oan sira ba iha ne’eba atu ajuda ekonomia família no nasaun, nune’e bainhira governu la fasilita entaun grupu organizadu lori sira ba iha buat ne’ebé ema hotu la espera.
iha fatin hanesan, deputadu khunto no atuál vise prezidente parlamentu nasionál, luis roberto, husu embaixada timor-leste iha rai-li’ur ne’ebé destaka atu oinsá bele akompaña besik ba traballadór na’in-hitu ne’ebé terus no daudaun hela iha dubai.
 timoroan na’in-hitu “terus” hela iha dubai
sekretaria estadu formasaun profisionál no empregu (sefope) liuhosi diresaun nasionál empregu exteriór (dnee), segunda (28/02) haruka tan traballadór timor-oan 94 ba serbisu iha koreia súl.
joven sai hosi timor-leste ho aviaun air asia, no halo tránzitu iha malázia no singapura, tersa ne’e iha destinasaun, ne’ebé iha na’in-45 serbisu iha área peska no na’in-49 iha área fábrika.
“traballadór ne’ebé preparadu atu arranka hamutuk 96, maibé na’in-rua la konsege tanba detetadu pozitivu kovid-19, entaun iha de’it na’in-94 maka arranka bá koreia súl,” diretór nasionál empregu exteriór, filomeno soares, hateten, liuhosi nota ne’ebé agência tatoli asesu, tersa ne’e.
 traballadór timor-oan 39 arranka bá koreia súl
tanba ne’e, nia husu ba traballadór na’in-rua ne’ebé lá konsege arranka ba serbisu iha korea súl atu labele hanoin barak, maibé nafatin kuidadu saúde, nune’e rekupera lalais no hein oportunidade tuir mai.
“ha’u husu mós ba traballadór sira ne’ebé ba serbisu iha koreia súl, atu hatudu komportamentu di’ak, atu nune’e empregadór bele emprega tan joven timor-oan sira ne’ebé daudaun hein hela oportunidade,” nia dehan.
governu liuhosi reuniaun konsellu ministru (km), iha kuarta ne’e, delibera aseita konvite  atu partisipa iha espozisaun munidiál tinan 2025, ne’ebé sei realiza iha osaka,  japaun, iha marsu no novembru 2025.
“inisiativa ne’e bazeia ba projetu ne’ebé prezenta hosi ministru turizmu komérsiu no indústria, josé lucas do carmo da silva,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu, iha palásiu governu.
portavóz governu dehan, partisipasaun timor-leste nian iha sertame ida-ne’e sai hanesan oportunidade di’ak hodi promove relasaun bilaterál komersiál sira no kooperasaun entre timor-leste no japaun, hanesan ba projetu distintivu nasionál sira iha ázia no iha mundu.
ligadu ho ne’e, ministériu turizmu komérsiu no indústria (mtki) hahú halo preparasaun sira hodi antisipa tinan hirak tuir mai molok partisipa iha eventu.
 komandu polisia nasionál timor-leste (pntl) munisípiu dili liuhosi departamentu unidade tránzitu halo apreensaun ba motorizada hamutuk 84 tanba viola kódigu estada.
“ita nia operasaun ba motorizada sira iha tempu kalan, iha loron 13 to’o 19 juñu konsege halo apreensaun ba motor hamutuk-84,” komandante pntl, munisipiu dili, superintendente xefe henrique da costa, hateten liuhosi konferénsia imprensa ne’ebé hala’o iha nia kna’ar-fatin, caicoli, kinta ne’e.
nia dehan, pntl nota infratór maioria laiha karta kondusaun no laiha asesór hanesan xapa matríkula, lampu no espellu.
ba motorizada-sira ne’ebé halo apreensaun tuir lei, infratór-sira sei lori billete apreensaun ba selu multa iha banku, lori fali resibu hodi ba foti motór atu aproveita trata dokumentu no monta asesor motór nian.
komandu munisípiu dili realiza operasaun kalan hodi dezenvolve kampaña ‘dili hakmatek’ inklui atu eduka sidadaun-sira hodi respeita lei tránzitu no kódigu estrada.
“motorista sira balun kumpre hodi selu ona koema no balun seidauk seluk, tanba ne’e maka motór sira barak maka sei para iha ne’e,” superintendente xefe afirma.
nune’e, komandu pntl dili ne’e husu ba komunidade sira atu uza motor no karreta tenke kumpre kódigu estrada, liuliu labele haluha asesoria no dokumentu motór ne’e.
 kampaña ikus, pntl halo apreensaun ba motór hamutuk 300
diretór nasionál empregu exteriór hosi sekretaria estadu formasaun profisionál no empregu (sefope), filomeno soares, hateten, traballadór na’in-lima kansela arranka ba austrália tanba rezultadu teste hatudu pozitivu covid-19.
“ita-nia traballadór timor-oan ne’ebé ohin arranka bá austrália, loloos na’in-26 maibé na’in-lima labele bá tanba teste pcr ne’ebé hasai iha loron 15 fevereiru hatudu rezultadu pozitivu covid-19, entaun ohin sira ne’ebé bá ne’e na’in-21,” diretór informa ba agência tatoli iha ninia knaar fatin, becora, kuarta ne’e.
nune’e, traballadór lima ne’ebé pozitivu, kompostu hosi mane haat no feto ida, daudaun ne’e sira tama ona kuarentena iha dili laran.
“ha’u husu traballadór na’in-lima ne’ebé ohin la konsege bá austrália, labele hanoin barak maibé kuida saúde no bainhira sai hosi kuarentena, lori sertifikadu rekupera hosi covid-19, nune’e ami bele fasilita fó informasaun ba empregadór sira ne’ebé kontratu ita-boot sira, tanba desizaun atu bá serbisu iha austrália ne’e depende ba empregadór sira,” nia tenik.
antes ne’e, sefope realiza seremónia despedida no asina deklarasaun hó família traballadór na’in-26.
notísia relavante: 16 fevereiru, traballadór timor-oan na’in-26 aranka bá austrália
kada tinan, sefope liuhosi dirasaun nasionál empregu exteriór (dnee) iha planu anuál  haruka traballadór bá austrália liuhosi programa pacific labour scheme (pls) 300 no seasonal worker programme (swp) 2.500.
“daudaun ne’e, maski situasaun covid-19 maibé sefope esforsu hela nune’e bele atinje meta definidu,” nia akresenta.
administradór munisípiu ataúro, domingos soares, hateten administrasaun iha rekursu sufisiente hodi bele jere munisípiu foun ne’e.

 administradór ataúro fó prioridade ba edukasaun no saúde
“rekursu umanu sufisiente tanba estrutura ne’ebé estabelese ba ataúro la’ós estrutura uza hanesan ho munisípiu 12 seluk maibé ita halo agrupamentu iha servisu sira, ne’ebé rekursu umanu sufisiente. tan ne’e, agora ita hein prosesu rekrutamentu bele hetan rekursu di’ak sira hodi bele mai prenxe estrutura,” administradór ne’e hateten ba agéncia tatoli iha suku maumeta vila, munisípiu ataúro, kinta ne’e.
ba rekrutamentu mai prenxe vaga ba agrupamentu servisu rua mak ida iha servisu koorporativu no ida seluk presta servisu hanesan edukasaun, saúde, obra públika, transporte telekomunikasaun, saneamentu, rejistu notariadu no kadastrál, agrikultura, turizmu no komérsíu.
nia informa, daudaun ne’e munisípiu ataúro iha funsionáriu besik ema na’in-50 ne’ebé dedik-an hala’o servisu iha administrasaun munisipál.
ataúro estabelese tuir lei iha 01 janeiru 2022 no momentu tranzisaun hodi halo nomeasaun ba administradór iha sekretáriu mai lidera ekipa ida hodi halo preparasaun sira hosi janeiru to’o 01 abríl, hafoin administradór atuál simu pose.
“ne’ebé, ita agora iha faze instalasaun estrutura sira no atualmente utiliza rekursu sira-ne’ebé eziste hosi ataúro-oan sira-ne’ebé antes hala’o knar iha dili. komu munisípiu ataúro estabelese ona, ami ataúro-oan sira iha kompromisu mai ho hanoin ida de’it dezenvolve rai ida-ne’e,” nia hateten.
faze tuir mai estabelese ona administradór, sekretáriu eziste no iha mós diretór sira servisu  munisípál no  balun sei interinu, no agora daudaun iha prosesu ba rekrutamentu ajente administrasaun públika ba vaga 30 hodi bele prenxe estrutura ne’ebé atu instala.
viii governu konstituisaun aprova projetu dekretu-lei liuhosi hala’o alterasaun datoluk ba dekretu-lei númeru 3/2016, 16 marsu, ne’ebé altera hosi dekretu-lei númeru 9/2018, 09 abríl, no númeru 54/2020, 28 outubru, ne’ebé kurije hosi deklarasaun retifikasaun prezidénsia konsellu ministru númeru 4/2020,16 dezembru.
iha orsamentu jerál estadu (oje) 2022, governu prevee ona orsamentu ba ataúro nu’udar munisípiu foun ho montante $2.508.100 ne’ebé kompostu hosi saláriu no vensimentu $484.932, bens no servisu $990.797, kapitál menór $728.100, kapitál dezenvolvimentu laiha no transferénsia públika $304.271.
administradór ne’e hateten, iha orsamentu jerál estadu (oje) 2022 governu prevee ona orsamentu no prioridade ne’ebé presiza halo ba munisípiu foun ne’e mak konsentrasaun primeiru iha edukasaun, saúde, infraestrutura báziku liu-liu ba estrada tanba estrada hanesan preparasaun ba dezenvolvimentu turizmu, tanba ataúro tuir estadu nia previzaun sai hanesan destinu turístiku.
nia inform, ataúro ba parte eletrisidade iha suku rua hanesan makili no makadadi mak seidauk asesu liña eletrisidade maibé suku makili iha ona prosesu instalasaun.
oje 2022 ba munisípiu ataúro ne’e, hahú ezekuta ona maibé foin atinjr 3% no ezekusaun foka liu ba merenda eskolár ba alunu pre-eskolár no ensinu báziku, transferénsia públika ba subsídiu lideransa komunitária, fundu apoiu funsionamentu suku nian.
 governu aprova fundu espesiál dezenvolvimentu ataúro
potensialidade ataúro primeiru mak turizmu, peska, budu tasi, agrikultura, produtu artezenatu, no pontésia ba biodiversidade iha tasi laran ne’ebé iha korál no ikan oioin.
munisípiu ataúro iha suku lima hanesan beloi, bikeli, makili, makadadi ho maumeta vila no  aldeia 19 ne’ebé ho iha populasaun hamutuk 11.700.
xefe suku, filipe ximenes, hateten kona-ba rekursu umanu sufisente entermus ema ho kbiit atu jere munisípiu foun ne’e ba oin no hanesan autoridade lokál prontu kontribui liu-liu  servisu sira iha adminsitrasaun suku ba programa dezenvolviementu.
sente kontente ataúro sai munisípiu foun
komunidade hosi suku bikeli, bonifacio soares, sente kontente ho desizaun viii governu konstituisional deside ataúro sai munisípiu.
komunidade suku bikeli, munisípu atauro, bonifácio soares. nelson de sousa.
“ami ataúro sente kontente ho desizaun governu tanba durante ne’e ami hein desde tinan barak ona, nune’e bele fó kmaan ba servisu administrasaun tanba durante ne’e seidauk sai munisípiu ne’e presiza buat ruma tenke hakur tasi mak foin to’o dili no dalaruma iha problema transporte ne’e susar la halimar,” nia dehan.
ho desizaun ne’e bele lori dezenvolvimentu besik ba povu ne’ebé durante ne’e povu hein hela liu-liu kona-ba infraestrutura, bee-moos, eletrisidade no estrada.
nia haktuir, antes ne’e eletrisadade lakan de’it iha oras lima ne’ebé akontese iha tempu kalan de’it maibé agora fornesimentu liña eletrisidade tempu loron iha no kalan to’o de’it tuku 00h00, nune’e hein katak tempu oin mai bele lakan to’o oras 24 nia laran.
 pn aprova kria fundu espesiál dezenvolvimentu ba ataúro
servisu agrikultura no peska munisípiu covalima sei kria kondisaun di’ak hodi garante hasa’e produsaun ai-han lokál hodi fornese ba populasaun covalima, bainhira governu sentrál implementasaun lei podér lokál no desentralizasaun administrativa.

“ha’u-hanoin servisu agrikultura no peska munisípiu covalima sei halo esforsu hodi kria kondisaun di’ak hasa’e produsaun ai-han lokál, bainhira governu sentrál fó ona tempu atu ita organiza an kada munisípiu liuhosi implemensaun lei poder lokál, ita mós bele no prontu ona fornese ai-han ba ita-nia populasaun rasik,” diretór servisu agrikultura no pesca munisípiu covalima, domingos gusmão, informa ba agência tatoli, iha nia knar fatin tabolot, segunda ne’e.
maske fornese ai-han ho la to’o 100% sei kontinua esforsu nafatin nune’e agrikultór sira halo produsaun iha munisípiu covalima mesmu presija importasaun ai-han hosi rai-li’ur hodi kompleta produsaun iha rai laran.
“ita dehan seidauk 100% ita na’in mak fornese ai-han maibé ita nafatin halo esforsu oinsá mak ai-han oioin ne’ebé ita-nia agrikultór sira kuda hanesan batar, hare, ai-farina, fehuk, talas, fore-rai, fore-keli, fore-mungu ho produtu hirak ne’e ita bele prepara ai-han rasik, mezmu ita presiza importasaun hosi rai-li’ur atu halo kompleta produtu lokál ne’ebé ita rasik produs,” nia dehan.
atu hasa’e produsaun iha rai-laran ne’e la fasil maibé liuhosi esforsu tomak no liga mós alokasaun orsamentu kada ministériu liu-liu ba ministériu agrikultura no peska kualker atividade presiza orsamentu atu fó apoiu.
“ita hotu hatene orsamentu ba setór agrikultura kompara sira seluk orsamentu kiik tanba dirasaun boot. ministeriu iha dirasaun hira kedas no politiku-na’in deside hanesan ne’e, ita kiik ezekuta de’it,” nia relata.
autoridade munisipál liuhosi diploma konjunta númeru 48 hosi ministériu admistrasaun estatál (mae) no ministériu agrikultura no peska (map) bazea ba dekretu-lei númeru 3/2016, nune’e bele aselera implementasaun lei podér lokál no desentralizasaun administrativa.
“ha’u-hanoin munisipiu hotu hanesan departamentu programa no extensaun agrikulola no departamentu pekuaria no veterinaria entrega ona ba iha administrasuan munisipál. tanba futuru bele konvense autoridade lokál hamutuk ho administradór munisípiu covalima bele tau orsamentu ne’ebé sufisiente hodi bele hasa’e produsaun iha rai-laran,” nia informa.
bele iha kondisaun atu ema halo halo servisu hodi hasa’e produsaun no bele atinje meta bainhira munisípiu covalima simu ona lei poder lokál, tanba covalima preparadu duni entermu ai-han atu fornese hodi garante produsuan ai-han tanba durante ne’e agrikultór sira halo produsaun.
agrikultór iha covalima maioria prodús ai-han hanesan foos, fore-rai, fore-keli, fore-mungu, ai-farina, fehuk, talas no batar.
tuir dadus hosi servisu agrikultura no peska covalima iha epóka tinan 2022 produsaun batar iha covalima hamutuk 10191.97, hosi postu administrativu sira hanesan fatululik área potensiál 746, área kultivasaun 167,63, produtividade 1.48, produsaun tonelada 248.09, fatumea área potensiál 1845, área kultivasaun 221, produtividade 2.31, produsaun tonelada 510.51.
postu administrativu fohorem área potensiál 1211, área kultivasaun 345.28, produtividade 2.51 produsaun tonelada 866.65, maucatar área potensiál 3353, area kultivasaun 1741, produtividade 1.86, produsaun tonelada 2338.26.
iha postu administrative tilomar área potensiál 1576, área kultivasaun 282.75, produtividade 2.47, produdasaun tonelada 698.39, suai vila área pontensiál 2894, área kultivasaun 1003, produtividade 3.43, produsaun tonelada 3440.29 no zumalai área pontensiál 10663, área kultivasaun 539.75, produtividade 2.52, produsaun tonelada 1360.17.
vise prezidente komisaun nasionál eleisaun (cne-sigla portugés), domingos barreto, hateten cne indika no haruka ona karta ba rádiu televizaun timor-leste, empreza públika empreza públiku (rttl, e.p) atu halo transmisaun direta ba debate públikune entre kandidatu prezidente repúblika 2022-2027 ba eleisaun segunda volta ne’e.

 prezidente rttl, e.p protesta cne hili empreza privada realiza debate ba kandidatu pr
“ita haruka karta ba rttl, ep atu halo transmisaun direta debate públiku ba kandidatu prezidente repúblika 2022-2027 na’in-rua, francisco guterres lú olo no josé ramis horta, eleisaun segunda volta ne’e,” domingos barreto hateten ba agência tatoli, via telefónika, segunda ne’e.
tanba, nia dehan, kestaun tempu entaun cne labele loke konkursu públiku no cne deside indika no haruka karta diretamente ba rttl, e.p atu fasilita fó sai informasaun kona-ba debate públiku liuhosi transmisaun direta ba komunidade.
 hak apresia aprezentasaun programa kandidadu pr 2022-2027 iha debate públiku
“tuir planu ne’ebé ami iha katak debate públiku ba kandidatu pr sei hahú iha loron 13 abríl kalan, ho durasaun oras rua de’it ba ita-nia kandidatu na’in-rua ne’e,” nia dehan.
iha eleisaun prezidensiál 2022-2027 ba segunda volta, kandidatu ho númeru sorteiu ida, josé ramos horta no kandidatu ho númeru sorteiu rua, francisco guterres “lú olo”.
kona-ba sé loos mak cne sei indika sai moderadór no debate públiku ne’e hala’o iha sá oras ne’e, cne sei halo debate kle’an liután no seidauk bele fó sai rezulatdu ba públiku.
 debate públiku, ekipa susesu kandidatu lú olo propoin utiliza kanál rttl, e.p
diretór klínika hospitál nasionál guido valadares (hngv), marcelino correira, hateten konsellu diretivu hngv la autoriza médiku sira fó reseita ba pasiente atu hola aimoruk iha klínika privadu sira.
“ami laiha orientasaun atu médiku haruka pasiente ba hola aimoruk iha klínika privadu sira iha li’ur, maibé iha pesoál saúde individu balun mak haruka no ami buka hatene mak deteta fó xamada ba tanba la tuir ona orientasaun ne’ebé mak  konsellu hasai iha hngv ne’e,” diretór klínika hngv ne’e hateten ba  ministériu saúde relata, ohin,  kazu detetadu foun  laiha, rekuperadu laiha no kazu ativu sia.
”kazu detetadu foun ohin laiha no  ativu sia,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu kuarta ne’e.
 pm orienta membru governu hala’o kampaña vasinasaun iha territóriu nasionál
nune’e, hahú 21 marsu 2020 to’o 05 janeiru 2022  iha kumulativu kazu konfirmadu 19.842 no óbitu 122.
hosi horisehik mai ohin, laboratóriu nasionál saúde halo teste pcr 44, kompostu vijilánsia sentinela laiha, rastreiu ba kontaku rua , rastreiu aleatóriu tolu , viájen internasionál 39, follow up iha kuarentena laiha.
alende ne’e, totál teste pcr ne’ebé halo iha  04 janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 76, hanesan maubisse neen, maliana ualu, viqueque laiha, suai tolu, baucau rua, ermera laiha, raeoa laiha, hngv 57, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 03 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,4%) no kumulativu 2ª doze iha dili (80,6%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,5% no simu ona doze daruak 68,3%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  05 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha , moderadu la iha, no kaman la iha.
 covid-19: kazu detetadu pozitivu tolu no ativu 11
ministeriu saúde (ms) relata evolusaun covid-19 iha timor-leste ba ohin loron, ne’ebé rejista kazu detetadu foun 159, rekuperadu tolu no kazu ativu 237.
“nune’e, hahú loron 21 marsu 2020 to’o 01 fevereiru 2022, kumulativu kazu konfirmadu hamutuk 20.105 no óbitu 122,” diretora jerál prestasaun saúde iha ms, odete da silva viegas, hateten liuhosi nota ne’ebé agência tatoli asesu, tersa  ne’e.
hosi horiseik mai ohin, laboratóriu nasionál saúde halo teste pcr hamutuk 783, kompostu hosi vijilánsia sentinela laiha, rastreiu ba kontaku  95, rastreiu aleatóriu 603, viajen internasionál 85, no follow up iha kuarentena laiha.
 covid-19: kazu pozitivu foun 29 no ativu 72
aleinde ne’e, totál teste pcr ne’ebé halo iha loron 31 janeiru 2022 iha munisípiu seluk inklui rejiaun administrativa espesiál oé-cusse no ambeno (raeoa) no hospital nasional guido valadares (hngv) hamutuk 37, kompostu hosi maubisse laiha, maliana 18, viqueque laiha, suai laiha, baucau lima , ermera laiha, raeoa 19, hngv laiha, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 01 fevereiru  2022, tuir sistema informasaun saúde iha ms, hanesan kumulativu doze dahuluk iha dili 87,9% no kumulativu doze daruak iha dili 82,3%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,8%.
nune’e, insidénsia covid-19 iha timor-leste durante loron hitu ikus maka 0,5/100 mil abitante
iha loron  01 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu lima, moderadu tolu, no kama’an rua.
governu liuhosi ministériu saúde (ms), tuir planu sei estabelese hospitál munisipál iha kapitál dili liu-liu iha sentru saúde vera crúz no sentru saúde comoro.

notisia relevante: pn aprova oje 2022 ba ms iha espesialidade
“iha dili, ami planeia hela levantamentu ne’e halo ona ba iha sentru saúde comoro no sentru saúde vera crúz no dala ruma karik ami sei hahú dahuluk iha comoro, tanba comoro-nia populasaun boot liu vera crúz. maibé, hanoin katak vera crúz no comoro sai nafatin prioridade ba ministériu saúde atu haree eleva sira-nia nivel sentru nian, hosi sentru saúde ba hospitál munisipál,” ministra saúde (ms), odete maria freitas belo, hateten iha serimónia diálogu aberta ho autoridade komunitáriu no komunidade, iha centru convensaun díli (ccd), ohin.
nia hateteten, atu bele eleva sentru saúde vera crúz hanesan ospitál munisípál, lei ida iha baze legál la ko’alia kona-ba ospitál munisipál maibé governu sei elabora lei kona-ba estabelesimentu ospitál munisipál ne’e.
“ami koko atu haree estabelese no elabora hela lei ida-ne’e. maibé iha tempu hanesan bainhira elabora lei ami mós halo ona levantamentu ba iha sentru saúde no mós sentru saúde internamentu ne’ebé mak sira kobre ema liu rihun 50. nune’e, bainhira iha ita-boot sira-nia sentru saúde ka sentru saúde internamentu ne’ebé nia komunidade no populasaun liu rihun 50, ida-ne’e iha direitu atu harii ospitál munisípál,” nia dehan.
autoridade lokál husu governu estabelese mobile klínika iha aldeia kasnafar
entretantu iha diálogu ne’e, xefe suku vila verde, abdul mankoli aranhado, husu governu atu harii mobile klínika iha aldeia kasnafar, suku dare, nune’e komunidade sira bele asesu ba tratamentu saúde.
“ami husu atu harii mobile klínika ida iha aldeia kasnafar, suku dare, tanba dook komunidade sira la asesu tratamentu saúde ho di’ak,” abdul mankoli aranhado ateten.
hatan ba preukupasaun ne’e ministra saúde (ms), odete maria freitas belo, hateten atu harii postu saúde iha aldeia kasnafar labele, tanba rai ne’ebé komunidade sira hatudu atu harii postu saúde besik loos mota.
“los duni ita-boot sira iha ona koordenasaun hamutuk ho diretora servisu saúde munisípiu dili ni’an, maibé rai ne’ebé ita-boot sira hatudu ne’e ita-boot sira iha konsiénsus atu hatudu fila-fali rai seluk, tanba terrenu ne’ebé hatudu ne’e besik mota. entaun, favor ida koordena didi’ak fali asuntu ida-ne’e, nune’e haree fila-fali nia kontinuasaun ne’e halo nusa,” governante ne’e hateten.
 diretora jerál prestasaun saúde odete da silva viegas informa, profisionál saúde fó alta ba pasiente dengue na’in-204 tanba rekuperadu ona hosi surtu ne’e iha sentru internamentu vera-cruz.
“sentru ne’e hahú funsiona iha loron 5 janeiru 2022, ita konsege fó baixa ba pasiente na’in-300-resin, maibé to’o horiseik ita fó alta ona pasiente na’in-204 ne’ebé rekuperadu ona. enkuantu sei baixa hela hamutuk 106,” diretora jerál prestasaun saúde odete da silva viega, hateten ba jornalista sira iha sentru internamentu vera kruz ohin.
profisionál saúde mós konsege salva pasiente dengue liuliu labarik ne’ebé kondisaun kritíku. tanba moras dengue ne’e mai ho faze tolu, hanesan isin manas, raan sai hosi inus no muta no kondisaun grave to’o lakon vida.
kazu dengue númeru sa’e ne’e, diretora jerál ne’e dehan la’ós ms nia servisu de’it, maibé kolabora mós ba entidade hotu hamutuk halo asaun medida preventiva liuhosi kolaborasaun ho prezidente autoridade munisípiu, xefe suku, xefe aldeia sira atu halo sensibilizsaun ba komunidade atu halo limpeza no presiza mós asaun fahe aimoruk abate no fomigasaun ka rega susuk.
médiku sira halo hela atendementu ba labarik sira ne’ebé hetan moras dengue.antonio dasiparu
nune’e, nia husu ba inan -aman  sira bainhira labarik isin manas  presiza alerta fó aimoruk ka lori kedas mai iha fasilidade saúde ne’ebé besik atubele hetan atendimentu, molok tarde tama ba iha situasaun grave.
“ami tékniku sira- nia hanoin katak bainhira sentru internamentu vera-cruz mak nakonu ka laiha tan espasu ita sei uza tan fatin iha tasi-tolu sai hanesan alternativu ida atu halo prevensaun ba moras dengue,alende fatin ami mós tenke prepara rekursu umanu,” nia akresenta.
ms mós ko’alia ona ho kruz vermella timor-leste atu apoia médiku no enfermeira, maibé karik kazu ne’e barak nafatin sei reforsa médiku hosi munisípiu sira  tanba no provavelmente iha fulan fevereiru no marsu  dengue ia númeru sei aumenta makas.
nune’e mós organizasaun mundiál saúde fó ona apoiu dengue teste kit, aimoruk kímiku abate no fomigasaun ba minsiteriu saúde atu halo atuasaun ba kazu dengue ne’ebé mak aas iha munsípiu dili.
númeru dengue sa’e 593 no óbitu na’in-10 
ministériu saúde liuhosi diresaun nasionál saúde públika liuliu departamentu visilansia epidemolojia relata, pasiente dengue   iha meadu janeiru tinan 2022 sa’e ba na’in-593, hosi númeru ne’e mate na’in-10
kazu obito na’in-10 ne’e relata iha munisípiu dili na’in-rua, ermera na’in-haat, na’in-ida hosi ainaro, na’in-ida hosi bobonaro no na’in-rua hosi covalima.
maioria kazu ne’e deteta husi munisípiu dili ho totál 412, munisípiu baucau 32 kazu, manatuto ho kazu 32, covalima ho kazu 24, ermera ho kazu 55, manufahi ho kazu 19, viqueque kazu haat, ainaro ho kazu haat, liquiça kazu tolu, aileu kazu ida no bobonaro iha kazu  hitu.
kuidadu oan hosi dengue 
entretantu, espoza prezidente repúblika, cidália nobre lopez mouzinho guterres, husu ba inan-aman sira atu kuidadu ona-sira iha tempu udan no prepara hahan ne’ebé mak saudavel atu hasa’e imunidade labarik sira nian hodi kontra moras hotu inklui dengue.
espoza prezidente repúblika, cidália nobre lopez mouzinho guterres hala’o vizita ba sentru saúde vera-cruz hodi haree labarik sira ne’ebé hetan moras dengue.antonio dasiparu
“kuidadu ita-nia oan sira iha uma kuidadu sira nia hahan atu nune’e sira konsumu ho di’ak, hamoos uma laran no areadór hodi hadook aan labarik sira hosi moras dengue,” espoza pr sujere.
espoza pr mós kongratulla no agradese ba profisionál saúde sira ho esforsu tomak halo atendementu ba labarik sira ne’ebé afeta surtu dengue ne’e, nune’e husu ba ministériu saúde atu tau atensaun másimu ba fasilidade saúde sira hodi fasilita pesoál saúde sira atende pasiente sira.
“ha’u husu ba inan-aman sira tenke iha komunikasaun di’ak ho médiku sira atu oinsá iha situasaun ida ne’e bele hamutuk tau matan ba labarik sira hodi bele rekupera lalais,” nia ekoraja.
pasiente dengue aumenta ba 521, óbitu nain-sia
governu liuhosi reuniaun konsellu ministru (km) aprova projetu rezolusaun governu kona-ba planeamentu familiár, ne’ebé aprezenta hosi ministra saúde (ms), odete freitas belo.
“polítika ida-ne’e ho objetivu adapta konseitu planeamentu familiár, ne’ebé integradu no apropriadu kulturalmente ho kontestu timor-leste, ho konsiderasaun ba kompromisu polítiku ne’ebé motiva adezaun nasionál ba planu asaun konferénsia internasionál ba populasaun no dezenvolvimentu,” ministru prezidénsia konsellu ministru, fidelis manuel leite magalhães, informa, hafoin reuniaun ezekutivu, iha palásiu governu, kuarta ne’e.
 governu halo revizaun polítika nasionál ba planeamentu familiár
portavóz governu konsidera, planeamentu familiár importante tebes atu hamenus mortalidade inan ho empoderamentu inan-feton sira, liuhosi asaun akonsellamentu jenétiku no konjugál, informasaun ba métodu no fornesimentu meius kontrasesaun, tratamentu infertilidade, prevensaun moras hosi tranzmisaun seksuál no rastreiu kankru jenitál.
“métodu planeamentu familiár konstitui mós instrumentu privilejiadu ba defeza saúde inan no oan, prevensaun ba abortu no defeza saúde no kualidade moris família sira nian,” nia akresenta.
centro nacional chega (cnc), tersa ne’e, fó formasaun kona-ba istória luta direitu umanu iha timor-leste (tl) ba guarda prizionál becora atu labele repete violasaun direitu umanu hanesan violasaun kruel ne’ebé akontese iha funu hahú hosi 1974 to’o 1999 ne’e.

 cnc disemina rekomendasaun relatóriu &#8220;chega&#8221; ba pntl
“ita fiar katak, komunidade iha nível kraik liu, sira hatene ona saida mak relatóriu chega! no saida mak cnc halo. entaun, komesa agora ita ba halo formasaun ba ho entidade públiku sira, liu-liu entidade públiku sira-ne’ebé iha tempu pasadu okupasaun indonézia sira mós hola parte balun iha violasaun direitu umanu sira-ne’ebé akontese. entaun, ho ida-ne’e ita hakarak iha timor ne’ebé ukun an, ita-nia pntl, f-fdtl, guarda prizionál sira no autór judisiáriu sira iha emosaun di’ak kona-ba direitu umanu, entaun iha sira-nia servisu sira bele halo atendimentu ida di’ak,” diretór ezekutivu centro nacional chega (cnc), hugo maria fernandes, hateten ba jornalista sira, iha prizaun becora, díli, tersa ne’e.
nia informa, iha 2019 cnc halo nota entendimentu ida ho ministériu justisa (mj) no iha konteúdu ne’e atu hala’o programa kona-ba protesaun ba fatin istóriku, sertidaun rdtl ba oan sira hosi vítima violasaun seksuál pasadu no formasaun.
“iha formasaun, tinan ida-ne’e mak ita foin halo ba funsionáriu públiku hotu-hotu, ba membru pntl sira ne’ebé hahú hosi upm munisípiu dili no agora dadauk atu ba fali upf (unidade polísia fronteira) no guarda prizionál sira iha díli, ermera no suai. entaun, ita halo ida-ne’e tanba ita halo ona diseminasaun barak liu ho komunidade hosi nível nasionál to’o iha suku,” nia dehan.
iha tinan ne’e no ba oin, cnc sei konsentra ba entidade públiku sira iha dili, atu nune’e sira mós bele hatene istória luta direitu umanu iha timor-leste.
diretór nasionál servisu prizionál no reinsersaun sosiál, amlicar soares seixas, hateten objetivu hosi formasaun ne’e atu profunda relasaun servisu entre centro nacional chega (cnc) ho ministériu justisa.
“ohin, hanesan onra boot ida sira (cnc) mai fó formasaun ba guarda prizionál sira. tuir kalendáriu formasaun ne’e ohin hala’o iha becora ba loron tolu, nune’e agostu iha gleno no outubru iha suai. ho formasaun hanesan para atu bele implementa buat ne’ebé tuir direitu umanu, labele akontese buat ne’ebé pasadu nian. ida-ne’e mak cnc nia objetivu fundamentál mai fó formasaun atu fanu fali guarda sira iha prizaun sira hala’o knar ho responsabilidade no maneira ne’ebé dignu no respeita direitu umanu,” nia dehan.
tuir nia, formasaun istória luta direitu umanu iha timor-leste (tl), ne’e importante ba guarda prizionál sira iha timor-leste hodi haluha tempu pasadu ho violasaun direitu umanu ne’ebé kruel ne’e.
“hanesan ohin diretór cnc hateten katak istória pasadu nakonu ho violasaun direiru umanu. tanba ne’e, ohin ita hakarak kuda metin ita-nia istória atu relembra fila-fali memória ba kotuk atu ba oin ita haree malu hanesan maun no alin, hodi labele komete tan violasaun direiru uamanu,” nia dehan.
entretantu, guarda prizionál sira-ne’ebé partisipa iha formasaun kona-ba istória luta direitu umanu iha timor-leste (tl) ne’e ema na’in-20-resin.
timor-leste hetan apresiasaun boot hosi nasaun viziñu austrália, relasiona prevensaun no mitigasaun covid-19.
“timor-leste iha previléjiu, ha’u atu ba vizita austrália no simu prémiu ida kona-ba covid-19 nian. ema rekoñese ba ita-nia kapasidade tau-matan hodi salva sidadaun sira hosi pandemia ne’e,” primeiru-ministru (pm), taur matan ruak, informa iha ámbitu enkontru ho diretór jerál no kargu ekiparadu, autoridade administradór munisipál no postu administrativu sira, iha auditorium ministériu finansa (mf), aitarak-laran, segunda ne’e.
 pm taur sei vizita austrália semana oin
xefe governu dehan, maski durante ne’e iha ámbitu luta kombate covid-19, governu hetan krítiku hosi parte balun, maibé kontinua esforsu ho kbiit no ajudu hosi parseiru dezenvolvimentu sira hodi hamenus risku moras ne’e, nune’e labele iha taxa óbitu a’as.
alende ne’e, durante vizita xefe ezekutivu sei hasoru malu ho primeiru-ministru austrália, scott morrison, hodi diskute kona-ba asuntu kampu greater sunrise no petróleu.
desde loron 20 marsu 2020 to’o agora, kazu rejistadu covid-19 iha timor-leste hamutuk 20.403, totál rekuperadu 19.749, kumulativu óbitu 112 no totál ativu 532.
taxa partisipasaun nível nasionál ba vasina doze dahuluk 71,8%, doze daruak 60,4% no doze booster 0,9%
prezidente asosiasaun komersiál komunidade xineza iha timor-leste (acccto, sigla portugés), kathleen gonçalves, hateten, asosiasaun ne’ebé maioria emprezáriu ne’e prontu serbisu hamutuk ho governu atu aselera dezenvolvimentu iha país ne’e.
“iha ami-nia asosiasaun maioria emprezáriu de’it, la’ós foin agora maibé uluk kedan ami serbisu ho ita-nia governu atu haree ba dezenvolvimentu ne’ebé la’o hela,” prezidente acccto hateten ba agência tatoli, iha resintu xina maromak, bairro formosa, tersa ne’e.
nia dehan, komunidade xineza timor-oan sempre hamutuk iha país ne’e, iha tempu difísil to’o ukun rasik-an hodi kontribui ba dezenvolvimentu.
“uluk kedas ami sempre apoiu timor-leste iha situasaun difísil mós ami apoiu, agora mós ami hamriik metin apiu estadu ida-ne’e, ami la halo polítika maibé ami apoiu polítika saida de’it iha país ne’e,” nia akresenta.
apoiu ne’ebé durante ne’e asosiasaun fó, barak liu ba dezenvolvimentu iha setór ekonomia.
tuir nia, prosesu dezenvolvimentu iha país ne’e la’o di’ak maibé tanba surtu covid-19 mak halo buat hotu paradu, maibé ho polítika governu no esforsu hosi parte hotu, daudaun ekonomia rai-laran hahú rekupera.
daudaun ne’e membru acccto hamutuk na’in-10.000 resin.
acccto nu’udar organizasaun istóriku harii desde tinan 1912, ne’ebé komunidade xineza sira husik hela ba beioan sira iha timor-leste atu kontinua dezenvolve to’o ohin loron.
durante ne’e, asosiasaun ne’e halibur no tau-matan ba atividade negósiu no sai perseiru governu hodi dezenvolve ekonomia rai-laran, inklui defende membru sira-nia direitu.
 administradór postu administrativu baguia, munisípiu baucau, antónio dos ramos, hateten nia parte agradese ba banku setrál timor-leste (bctl,sigla portugés) tanba fó formasaun ba profesór sira kona-bá servisu finanseiru dijitál, nune’e bele  hasa’e koñesementu sira nian bainhira halo tranzasaun ba saláriu kada fulan no atividade ekonomia seluk.
“agradese tebes ba bctl tanba hili ona postu baguia hodi introdús programa nasionál ne’e, inklina-an ona iha sistema signifika fasilita ita hotu nia preokupasaun iha futuru. tanba ne’e husu ba professor sira atu aproveita formasaun ne’e hodi iha tempu sira mai labele lamenta, ba-oin ha’u lakohi rona ona profesór sira tarde no abandona estudante tanba de’it ba simu saláriu, kuandu nafatin iha lamentasaun signifika lakohi aproveita oportunidade ida ne’e,” administradór baguia ne’e hateten bainhira halo enserramentu ba formasaun operasaun servisu finanseiru dijitál ba populasaun sira iha salaun administrasaun baguia, sesta ne’e.
autoridade munisipál ne’e afirma autoridade sei koordena ho ministériu edukasaun munisipál katak profer sira iha baguia hetan ona formasaun servisu finanseiru dijitál nune’e laiha razaun katak professor sira tarde ou abandona estudante sira tanba de’it ba forma iha banku hodi simu saláriu.
“maske, iha formasaun ne’e professor sira lamarka prezensa hotu, maibé husu ba hirak ne’ebé partisipa atubele fahe tutan esperiénsia ne’e ba sira seluk, nune’e iha futuru labele prejudika ita-nia oan sira”, nia salienta.
iha biban hanesan, vise-governadór bctl, venânio maria alves, hateten ekipa banku sentrál organiza funsionáriu na’in 24 hodi trata kartaun p24 bnctl no bnu nian.
“sira halo tiha ona subskrisaun ba sira-nia karteira eletrónika no sira bele ona foti sira-nia saláriu liuhosi ajénsia karteira eletróniku ne’ebé mak besik liu,” vise-governadór ne’e haktuir.
nia afirma, molok programa ne’e hahú sidadaun baguia barak ona mak sai ajente ba karteira eletróniku.  nune’e iha postu baguia servisu finanseiru bázika pelu menus fasilita funsionáriu sira bele foti saláriu besik ona.
inistiva ne’e bctl nu’udar parte ida hosi programa nasionál kampu dijitál, hodi aumenta koñesementu komunidade lokál kona-ba servisu sistema p24 no anti brankeamentu kapitál, nune’e ajénsia sira bele loke konta karteira eletróniku ba kliente hodi fasilita tranzasaun.
tanba antes ne’e bctl halo ona lansamentu dahuluk iha postu administrativu maubessi, munisípiu ainaro iha tinan 2020.
enkuantu, atividade formasaun ne’ebé hala’o iha postu baguia vila ba dala-rua ona, hahú tinan 2021 ne’ebé inisia ona formasaun no fasilita ona funsionáriu balun ba utilizasaun servisu finanseiru dijitál.
atividade formasaun ne’e hala’o durante loron rua, loron dahuluk iha suku lavateri ne’ebé kobre suku uakala, defawasi, samalari no lavateri rasik. enkuantu loron daruak tuir loloos realiza mós iha suku osuhuna adia, no realiza de’it iha baguia-vila hodi kobre populasaun suku larisula, alawa kraik no alawa leten.
ifc apresia bctl
entretantu, reprezentante international finance corporation (ifc) iha timor-leste, david freedman, konsidera kampu dijitál ne’e di’ak no vantajen boot tebes liuliu ba populasaun sira iha área rurál.
“ha’u admira katak nasaun sira seluk hanesan cambodia sira aproveita sistema bankária ne’ebé utiliza telemovel, populasaun hela dook hosi sidade más bele asesu hodi transfere osan ba sira-nia família, jere sira-nia negósiu. mai fali iha timór prosesu ne’e foin hahú tanba ha’u haree tiha ona potensiál iha nasaun seluk ha’u fiar duni programa ne’e bele atinje iha timór.  ha’u apresia tebes lideransa banku sentrál, sira koopera ho kompañia hodi envolve produtu atu oinsá haree regulamentu atu-bele asegura katak kliente sira utiliza sistema ne’e, osan ne’e labele lakon no tenke seguru ida ne’e importante tebes,” nia haktuir.
reprezentante ifc ne’e konsidera sistema finaseiru dijitál ne’e bele fasilita populasaun sira-nia atividade ekonomia, hanesan hakarak rai osan, pagamentu ba ema seluk no garante katak sistema ne’e iha tinan sira mai sei dezenvolve liután, ida ne’e sai hanesan modelu ba futuru.
partisipa iha formasaun ne’e, mai hosi ajénsia mosam (telemor), tpay (telekomsel), reprezentante international finance corporation (ifc) iha timor-leste, david freedman no reprezentante pntl eskuadra baguia.
 utilizador apresia implementasaun sistema kampu dijital hosi bctl 
estudante eskola ensinu sekundáriu tékniku vokasionál (estv) 28 novembru becora realiza atividade empreendedorizmu ba estudante sira hodi halo reparasaun ba karteira eskolár ne’ebé a’at ho osan konsensaun eskolár hosi ministériu edukasaun juventude no desportu (mejd).
diretór eskola estv becora, pedro da silva ximenes belo, hateten, karteira eskolár ne’ebé a’at antes ne’e hetan apoiu hosi mejd, maibé kadeira sira ne’e a’at hotu ona, entaun eskola kria programa empreendedorizmu hodi kapasita fali estudante sira nu’udar atividade ekstra kurrikulár ida.
“ita iha kadeira a’at hamutuk 500, daudaun ita-nia estudante sira hadi’a ona 150 no ita sei hadi’a to’o ramata tanba ita atu prepara ba nesesidade tuir mai, kuandu simu estudante foun,” diretór eskola informa ba agência tatoli, iha ninia knaar fatin, becora, kinta ne’e.
 mejd prepara distribui karteira eskolár 20.000 ba eskola públiku 48
nia dehan, atividade ekstra kurrikulár ne’e hala’o hosi estudante sira hosi departamentu haat hanesan eletrónika, eletrisidade informátika no ortográfika, ne’ebé atividade halo reparasaun ne’e hetan apoiu hosi osan hosi konsensaun eskolár ne’ebé governu foin aloka ba eskola ne’e.
“ita foin simu transferénsia osan hosi konsensaun eskolár hamutuk $2.280. tanba ne’e ita hasai $400 hodi sosa triplex no tinta hodi halo reparasaun ba kadeira no meza a’at sira ne’e, maibé osan ne’ebé ita hasai ne’e la gasta hotu ida. atividade ekstra kurrikulár ne’e eskola realiza iha de’it loron sábadu, ne’ebé hahú ona iha sábadu daruak, hein katak bele kontinua tan iha sábadu oin mai,” nia tenik.
nune’e, diretór eskola estv 28 novembru husu ba eskola ensinu sekundáriu públiku sira karik iha kadeira no meza ruma ne’ebé a’at bele lori mai sira hadi’a tanba atividade sira ne’e atu ajuda estudante sira iha prosesu estájiu nia laran.
“atividade hanesan antes ne’e hala’o ona hosi eskola estv hosi grupu teknolojia indústria bekora no eskola ne’e hetan apoiu kadeira no meza a’at hosi ministériu, hafoin lori ba sira hadi’a, maibé prosesu reparasaun hotu ona agora hein de’it serimónia entrega maka seidauk realiza,” diretór eskola esplika.
koordenadór sentru saúde internamentu vera-cruz, romel braz, informa, sentru ne’e fó tratamentu saúde ba pasiente dengue na’in-210, hosi númeru ne’e na’in-131 konsege rekuperadu hodi alta ba uma ona.
“hahú iha loron 5  janeiru 2022,    ita reativa sentru internamentu  vera-cruz no ita konsege simu kazu dengue  baixa nian hamutuk 210,  hosi ne’e pasiente ita konsege fó alta ona na’in 131,  ne’ebé hetan susesu ho di’ak no fila ona ba uma  no pasiente  74  mak sei baixa hela iha ne’e,” koordenadór internamentu  vera cruz romel braz informa iha sentru internamentu vera kruz ohin.
pasiente ne’ebé baixa iha sentru saúde ne’e maioria pozitivu dengue hamutuk kazu 156 no  kazu respiratóriu ka ispa hamutuk 54.
sentru saúde vera-cruz mós rejista kazu dengue grave hamutuk 11 ne’ebé transfere fali ba hngv hodi halo atendimentu intesivu.
“to’o agora espasu ba fatin ita haree rasik iha kama 85 no ita mós iha uma foun  ida  hodi instala tan kama 40 nune’e espasu sei sufisiente no rekursu umanu no medikamentu inklui reajente,” nia akresenta.
númeru dengue aumenta ba 473 
diresaun nasionál saúde publika liuhosi departamentu visilansia epidemolojia, iha ministériu saúde   rejista iha meadu janeiru tinan 2022, rejista kazu denge 473, hosi númeru ne’e na’in-hitu mate.
“situasaun kazu dengue iha timor leste ohin loron 14 janeiru 2022 kazu dengue hamutuk 473 no kumulativu obitos na’in hitu,” refere nota ne’e.
maioria kazu ne’e deteta hosi munisípiu dili ho totál 331, munisípiu baucau kazu 25, munisípiu manatuto ho kazu 23, hafoin munisipiu covalima ho kazu 17, munisípiu ermera ho kazu 46, munisípiu manufahi ho kazu 14, viqueque kazu haat, munisípiu ainaro ho kazu haat, munisípiu liquiça kazu tolu, munisípiu aileu ida no bobonaro relata kazu lima.
to’o ohin loron, postu administrativo dom alexo relata kazu totál 147, hafoin posto administrativo cristo rei ho kazu 67, vera-cruz iha kazu 55, nain feto iha kazu 58, ne’e hatudu katak kada loron kazu espalla nafatin ba iha postu administrativu sira seluk.
kazu óbito iha semana dahuluk janeiru 2022 iha na’in-ida ne’ebé relata hosi munisípiu dili, no iha semana datoluk relata kazu óbitu na’in haat, hosi munisípiu ermera, na’in ida husi munisípiu ainaro no na’in ida hosi munisípiu bobonaro.
apela ba populasaun
ministériu saúde apela ba populasaun iha dili laran no mós iha munisipiu sira seluk, atu aprezenta-an iha fasilidadepúbliku saúde (sentru saúde ka ospitál) ne’ebé besik, wainhira sente isin-manas, ka  senti laran sa’e,liman ain no sikun moras hodi bele hetan atendimentu husi profisionál saúde sira.
apela mos ba populasaun iha dili laran no mós iha munisipiu sira seluk atu koopera ho autoridade munisipál no autoridade lokál atubele orienta komunidade halo limpeza jerál iha suku no bairru. fase tanke, bidon ka balde tau be semana ida dala ida.
hamoos sasan ka limpeza hanesan roda aat, bazu aifunan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron,uza aimoruk hanesan repelente ka autan, uza muskitéru karik toba iha tempu loron, so’e lixu iha nia fatin.
ministériu koordenadór asuntu ekonómiku (mkae), no ministériu implementadór hanesan ministériu turizmu, komérsiu no indústria (mtki), no sekretaria estadu kooperativa (sekoop), realiza reuniaun koordenasaun servisu molok implementa programa cesta bázika iha tempu badak.
ministru koordenadór asuntu ekonómiku, joaquim amaral, hateten reuniaun ne’e importante tanba programa ne’e sei implementa iha tinan ne’e nia-laran.
ministru koordenadór asuntu ekonómiku, joaquim amaral. francisco sony
“cesta bázika faze dahuluk taka ona iha 30 dezembru 2021 no rezultadu estudu hosi united nations development programme (undp) kona-ba impaktu hosi distribiuisaun cesta bázika faze dahuluk, hatudu katak populasaun barak (80%) inklui emprezáriu sira dezeju atu programa ne’e bele iha kontinuasaun,” ministru joaquim informa liuhosi konferénsa imprensa ne’ebé hala’o iha salaun tradeinvest, colmera, sesta ne’e.
 governu ofisialmente enserra distribuisaun cesta bázika
tanba ne’e, ho avaliasaun pozitivu sira maka parlamentu nasionál aprova tan verba iha orsamentu jerál estadu (oje) 2022 ho montante millaun $80 atubele fó kontinuasaun ba distribuisaun cesta bázika faze daruak nian, ne’ebé sei implementa hosi mtki no sekoop.
ministru koordenadór asuntu ekonómiku, joaquim amaral, hautuk ho ministru turizmu komérsiu no indústria, josé lucas do carmo da silva no sekretáriu estadu kooperativa, elizário ferreira, halo konferénsia imprensa kona-ba lansamentu programa cesta bazika faze daruak nian, iha salaun tradeinvest, colmera, sesta (18/03). francisco sony
“komisaun téknika hosi ministériu implementadór indijita ona, kompoin ona iha despaixu konjuntu komisaun téknika ba sekretariadu atu koordena ajuda ministériu implementadór sira. ekipa ida-ne’e konstituidu ona, tanba ne’e reuniaun ne’e atu aserta koordenasaun servisu entre sekretariadu hodi define kalendáriu ba implementasaun,” nia akresenta.
aleinde ne’e, reuniaun ne’e hodi aprova kalendáriu ba distribuisaun medida cesta bázika faze daruak nian.
biban ne’e, ministru joaquim informa ba públiku katak tempu badak governu sei implementa programa cesta bázika, tanba ne’e empreza sira ne’ebé iha interese bele partisipa.
foin lalais, governu liuhosi reuniaun konsellu ministru (km) aprova ho alterasaun, medida distribuisaun cesta bázika ba família timor-oan sira ne’ebé presiza liu no apoiu operadór ekonómiku lokál bele kria rejime espesiál kona-ba aprovizionamentu, iha ámbitu planu rekuperasaun ekonómika.
 governu aprova distribuisaun cesta bázika ba família rendimentu menus $500
ho projetu dekretu-lei ne’e, governu hakarak kontinua fó produtu nesesidade dahuluk no garante sustentabilidade família, ne’ebé iha tempu hanesan atu kria kondisaun normalidade ba atividade produtór no operadór ekonómiku nasionál sira tanba prokura menus.
cesta bázika ne’e fiksa ho valór $50 ba membru ida-idak iha uma-kain sai benefisiáriu no sei distribui durante tinan 2022.
cesta bázika iha faze ne’e kompostu hosi produtu ai-han no sasán ijiene pesoál, hanesan deskrisaun kuantidade no folin sei define liuhosi despaixu konjuntu membru governu, ne’ebé responsável iha área komérsiu, indústria no kooperativa sira. produtu lubun ida-ne’e bele troka ho ‘voucher’ hodi sosa sasán sira.
ho diploma ne’e, prosesu akizisaun no distribuisaun cesta bázika limite ba kooperativa no operadór ekonómiku sira ne’ebé konstitui formalmente, ne’ebé laiha dívida ba autoridade tributária no maioria hosi kapitál sosiál sosiedade ne’ebé detida hosi timor-oan ida-idak.
antes ne’e, governu implementa progama cesta bázika ne’ebé benefisia timor-oan hotu hamutuk 1.491.661 kabaze, iha aldeia 2.234 hosi suku 452.
programa ne’e implementa durante fulan-14, ne’ebé envolve empreza nasionál hamutuk 218.
 diresaun nasionál saúde publika liuhosi departamentu visilánsia epidemolojia, iha ministériu saúde, tersa ne’e, rejista iha meadu janeiru ne’e kazu dengue hamutuk 901, hosi númeru ne’e na’in-17 mak mate.
“situasaun kazu dengue iha timor-leste, loron 25 janeiru 2022, kazu dengue hamutuk 901 no kumulativu óbitu na’in-17,” refere nota ne’ebé agência tatoli asesu kuarta ne’e.
 kazu dengue aumenta, família pasiente preokupa hngv laiha espasu
maioria kazu ne’e deteta husi munisípiu dili ho totál 604, baucau iha kazu 44, manatuto 57, covalima 31, ermera 71, manufahi 44, viqueque neen, ainaro neen, liquiça sia, aileu ualu no bobonaro 21.
hosi númeru óbitu na’in-17 ne’e maioria labarik, hanesa kazu óbitu iha dili na’in-9, ermera iha óbitu na’in-haat, na’in-ida hosi ainaro, na’in-ida hosi bobonaro no na’in-rua hosi covalima, nune’e totál case fatality rate nivél nasional ho 1,9%.
to’o ohin loron kuarta semana janeiru ne’e, posto administrativu dom alexo iha kazu 300, cristo-rei 118, vera-cruz 85, na’in feto 92.
alende ne’e, fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue 162, klínika fatumeta 88, sentru saúde comoro 136, sentru saúde vera-cruz 47, sentru saúde formoza 99, sentru saúde becora 59, sentru saúde atauro  haat, sentru saúde metinaru lima,  klínika bairru-pité rua no klínika motael na’in-ida.
nune’e, ministériu saúde apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, senti laran sa’e, liman ain no sikun moras hodi bele hetan atendimentu husi profisionál saúde sira.
apela mós ba autoridade munisipál no autoridades lokál atubele orienta komunidade halo limpeza jerál iha suku no bairru sira hodi fase tanke, bidon ka balde tau bee semana ida dala ida.
hamoos sasán ka limpeza hanesan roda aat, bazu aifunan atu susuk labele tau tolun, halot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza mosketéiru karik toba iha tempu loron, soe lixu iha nia fatin.
pasiente dengue sa’e ba 713 no óbitu na’in-16
 diretora servisu saúde munisípiu dili, agostinha segurado, informa ministériu saúde fó ona vasina datoluk ba liña frente atu reforsa imunidade kontra coronavirus sars-cov-2 iha munisípiu dili hamutuk 4.226.
“hahú iha loron 4 to’o 8 janeiru, ita fó ona doze datoluk vasina booster pfizer ba ema hamutuk 4.226.  pesoál hirak ne’e mai hosi profisionál saúde, pesoál seguransa, member governu, idozu sira no ema ho moras komorbidade sira,” diretora ne’e ateten ba jornalista sira iha sentru internamentu vera-kruz, kuarta ne’e.
iha loron 10 janeiru, ekipa saúde destakadu kontinua vasina ba labarik idade 12 no menus hosi idade 18. vasina ne’e depende mós ba pedidu hosi entidade estadu, hanesan instituisaun prezidensia repúblika, no prokurador jerál repúblika.
“ita atende ba iha labarik sira, maibé sira la mai ita atende fali ba iha liña frente sira. la’ós rutina tanba ita-nia vasina ne’e sei implementa fali 31 janeiru.   bainhira vasina sufisiente mak bele kobre hotu ema ne’ebé mak hakarak,” nia akresenta.
diretora agostinha subliña to’o oras ne’e, estudante ne’ebé simu ona vasina pfizer doze dahuluk hamutuk 36.000, enkuantu doze daruak 29.000
kona-ba progresu imunizasaun iha territóriu nasionál, liuliu ema ne’ebé simu ona vasina doze dahuluk atinje ona 83,9% no doze daruak 70%.
timor-leste rejista kazu ativu 15, kumulativu kazu konfirmadu 19.866, kumulativu rekuperadu 19.729 no óbitu na’in-122.
 covid-19: kazu detetadu pozitivu ida no ativu 15
dirasaun nasionál saúde públika liuhosi departamentu vijilánsia epidemologia iha ministériu saúde (ms), daudaun ne’e rejista kazu dengue iha timor-leste hamutuk 1.198 no hosi númeru ne’e iha labarik na’in-20 mak mate.

 pasiente dengue sa’e ba 1.035 no óbitu na’in-18
“ohin, loron 30 janeiru 2022 kazu dengue hamutuk 1.198 no kumulativu óbitu na’in-20,” refere nota imrensa ne’ebé agência tatoli asesu, domingu ne’e.
maioria kazu ne’e deteta hosi munisípiu dili ho totál 809, ermera iha kazu 77, manatuto 77, baucau 52, manufahi 52, covalima 43, bobonaro 25, liquica 21, aileu 16, ainaro 14, viqueque 10 no raeoa rua (2).
hosi númeru óbitu na’in-20 ne’e maiória labarik, ne’ebé kazu óbitu iha díli na’in-11, ermera haat (4), viqueque ida (1), covalima rua (2), bobonaro ida (1) no ainaro ida (1), nune’e case fatality rate nivel nasionál ne’e 1,7%.
to’o ohin loron no iha semana dahaat iha fulan-janeiru tinan 2022 ne’e, postu administrativu don aleixo mak hetan kazu aas liu mak hamutuk 412, cristo rei 162, nain feto 111.
alende ne’e, fasilidade saúde iha díli, hanesan hospitál nasionál guido valadares (hngv), rejista ona kazu dengue hamutuk 193, klinika fatumeta 113, sentru saúde comoro 205, sentru saúde vera crúz 48, sentru saúde formoza 135, sentru saúde becora 85, sentru saúde atauro 11, sentru saúde metinaro ualu (8), klínika bairru pité ualu (8) no klínika motael na’in-rua (2).
tanba ne’e, ministériu saúde apela ba populasaun iha dili nomós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas ka senri laran-sa’e, liman-ain sikun moras hodi bele hetan atendimentu hosi profisionál saúde sira.
apela mós ba populasaun iha díli no iha munisípiu sira atu husu ba autoridade munisipál no autoridadel lokál atu bele orienta komunidade halo limpeza jerál iha suku no bairru sira hodi fase tanke, bidon ka balde no tau bee semana ida dala ida.
populasaun sira tenke hamoos sasán hanesan roda aat, vazu ai-funan sira-ne’ebé bee nalihun atu susuk labele tolun iha laran, haloot roupa ho di’ak iha uma laran, uza roupa ne’ebé liman-naruk karik toba iha tempu loron, uza ai-moruk hanesan repelente ka autan, uza moskitéiru karik toba iha tempu loron no so’e lixu iha nia fatin.
 ministra odete: “governu esforsu hela atu ‘kombate’ moras dengue”
 ministériu saúde relata, kazu detetadu foun  98, rekuperadu  19 no kazu ativu na’in-611.
”kazu detetadu pozitivu foun ohin 98,  rekuperadu  19 no  ativu 611,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu  segunda  ne’e.
 ms kontinua kontrata profisionál saúde 1.081 atende covid-19
nune’e, hahú 21 marsu 2020 to’o 07  fevereiru 2022  iha kumulativu kazu konfirmadu 20501 no óbitu 122.
hosi horisehik mai ohin, laboratóriu nasionál saúde halo teste pcr 123 kompostu vijilánsia sentinela 11, rastreiu ba kontaku 63, rastreiu aleatóriu 35, viájen internasionál 14, follow up iha kuarentena laiha.
alende ne’e, totál teste pcr ne’ebé halo iha 06 fevereiru  2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 171 hanesan maubisse laiha, maliana ualu viqueque laiha, suai 15, baucau tolu, ermera laiha , raeoa laiha  hngv 145,  lautém laiha no vera cruz laiha.
populasaun elijível tinan 18 ba leten, ne’ebé simu ona vasina to’o iha loron 07 fevereiru  2022  , tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (82,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,9%.
hosi insidénsia covid-19 iha timor-leste, durante loron hitu ikus maka 6,0 /100 mil abitante,
iha loron  07 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 14 , baixa ho covid-19  hamutuk 13 , baixa tanba covid-19  ida ho sintomas moderadu.
 covid-19: kazu detetadu pozitivu 75 no ativu 532
uniaun nasionál juventude maubere (unijma) ka  ativista pro repúblika demokrátika timor-leste (rdtl), cpd-rdtl/fretilin movimentu setór iii, deside apoia kandidatu prezidente repúblika períodu 2022-2027, francisco guterres ‘lú olo’, iha eleisaun prezidensiál segunda volta ne’ebé tuir planu sei realiza iha 19 marsu 2022.

 unijma apoia lú olo iha eleisaun prezidensiál volta daruak
portavoz organizasaun unijma ka ativista pro-rdtl, rosalino cardoso. celestina teles.
“ha’u nu’udar komisariu politíku iha setór iii alerta ba membru sira-ne’ebé envolve iha organizasaun unijma-ativista pro rdtl liu-liu ema-ne’ebé ho idade 17 ba leten hakarak ka lakohi tenke apoiu ba kandidatu prezidente repúblika francisco guterres lú-olo liuhosi apoiu vota iha eleisaun segunda volta,” portavós unijma ativista pro-rdtl covalima, rosalino cardoso, deklara liuhosi konferensia imprensa, iha suku matai, postu administrativu maucatar, kuarta ne’e.
apoiu ne’e ho intensaun atu fó vitória lori kandidatu ho númeru sorteiu rua (2) ne’e, atu reeleitu fali ba prezidente repúblika ba periodu 2022-2027 tenke servisu hamutuk hodi halo esplikasaun programa ho klaru iha baze.
“mai ita ida de’it tanba úniku fretilin mak moris iha timor-leste hodi liberta patria no liverta povu. se ita lori kandidatu francisco guterres lú-olo ba iha palásiu prezidensiál bairru pite mak iha tinan 2023 ne’e sei hetan dezenvolvimentu iha ita nia rai-laran,” nia dehan.
atu lori dala ida tan kandidatu prezidente repúblika hosi fretilin ne’e ba bairru pite, ema hotu tenke hala’o servisu makaas hahú iha baze hodi halo esplikasaun politika ba povu hodi labele lori propaganda falsu sira, nune’e tenke kaer metin fretilin.
“ha’u-nia mensajen ba imi liuhosi ita-nian, tama sai uma, ita prontu atu la’o hamutuk. se ita la hamutuk, ha’u hanoin susar tebes. tanba iha rejiaun covalima ne’e iha sentru 32, ita presiza koopera malu hodi fó vitoria ba kandidatu prezidente republiku lú olo atu bele manan,” nia hateten.
iha sorin  seluk, adjuntu  sekretáriu jerál fretilin flavio maria guterres  da silva  hateten, organizaun unisma pro rdtl tenke servisu hamutuk luta liberta povu, hodi  hasai povu hosi nakukun.
“ita hamutuk halo servisu luta dala ida tan hodi hasoru lia-anin atu liberta povu ho loloos hasai povu hosi nakukun. bainhira povu esklaresidu, ema seluk labele manipula ona tenke servisu makaas hodi hasai povu hosi nakukun laran,” nia dehan.
tanba, nia esplika, povu nia direitu sivíku entaun povu tenke ezerse sira-nia direitu votu hanesan povu ne’e tenke hatene loloos dalan ne’ebé di’akliu ba povu.
enkuantu bazea ba kalendáriu ne’ebé fó sai hosi komisaun nasionál eleisaun (cne-sigla portugés), kandidatu prezidente repúblika sira hahú realiza kampañia eleitorál ba eleisaun segundu volta iha loron 2 fulan-abríl ne’ebé sei ramata iha loron 13 fulan-abríl tinan ne’e.
 ministériu saúde relata, ohin,  kazu detetadu pozitivu foun laiha, rekuperadu ida no kazu ativu 14.
”kazu detetadu foun ohin  laiha,  rekuperadu ida no  ativu 14,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu kinta ne’e.
nune’e, hahú 21 marsu 2020 to’o 20 janeiru 2022  iha kumulativu kazu konfirmadu 19.866 no óbitu 122.
hosi horisehik mai ohin, laboratóriu nasionál saúde halo teste pcr 60, kompostu vijilánsia sentinela rua, rastreiu ba kontaku rua, rastreiu aleatóriu 40, viájen internasionál 56,  follow up iha kuarentena tolu.
alende ne’e, totál teste pcr ne’ebé halo iha  19  janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 106, hanesan maubisse laiha, maliana 13, viqueque laiha, suai 26, baucau rua, ermera laiha, raeoa neen, hngv 59, lautém laiha, vera-cruz laiha.
populasaun elijível tinan 18 ba leten, ne’ebé simu ona vasina to’o iha loron 19 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili atinje 87,7% no kumulativu 2ª doze iha dili 81,9%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,9% no simu ona doze daruak 70,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  20 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha , moderadu la iha, no kaman la iha.
 covid-19: kazu detetadu pozitivu ida no ativu 15
komisaun g ne’ebé trata asuntu edukasaun, kultura, juventude, desportu no sidadania, halo audiénsia públika ho ministériu ensinu superiór, siénsia no kultura (messk) kona-ba alokasaun orsamentu estadu jerál estadu (oje) 2022.
orsamentu tinan oin ba messk hamutuk $5.186.739, kompostu hosi saláriu no vensimentu $1.805.901, bens no servisu $2.871.838, transferénsia públika $ 314.000 kapitál menór laiha, no kapitál dezenvolvimentu $195.000.
ministru ensinu superiór siénsia no kultura, longuinhos dos santos, hateten, orsamentu ba ministériu prevee ba programa prioridade tolu iha tinan oin, kompostu hosi programa kultura no patrimóniu $1.215.876, boa governasaun no jestaun institusionál $2.158.828 no edukasaun no formasaun $1.812.035.
“tinan 2022 ita iha programa prioridade tolu, sub programa sia no atividade 25,” ministru longuinhos dehan hafoin partisipa audiénsia públika, iha salaun komisaun g, sesta ne’e.
biban ne’e, prezidente komisaun g, deputadu antónio verdial de sousa, apresia ho vontade ekipa ministériu ne’ebé fasilita ona produsaun livru orsamentál inklui programa sub programa no atividade sira ba tinan 2022.
“se ministériu hotu prepara hanesan ministériu ensinu superiór, siénsia no kultura, maka sei la prejudika komisaun ninia servisu, tanba komisaun haree saida mak ministériu aprezenta  hatudu katak sira prepara-an atu hasoru malu ho komisaun g. ha’u apresia preparasaun ministériu tanba sira bele prodús livru ho programa prioridade inklui sub programa no atividade sira, ida-ne’e maka ita konsidera líder ida hatene lidera, jere no garante progresu instituisaun ida,” nia akresenta.
responsavél sentru hapara fuma, médiku jerál eldino de castro rangel, informa, hahú iha fulan jullu 2021 to’o janeiru 2022, fumadór na’in-170 mak konsege hapara fuma tabaku, hafoin liuhosi prosesu akonsellamentu no tratamentu médiku.
“fulan jullu 2021, ami hahú uluk fó akonsellamentu ba pasiente sira ne’ebé mak hakarak hapara fuma liuhosi atendimentu aimoruk ba sira, ne’ebé totál pasiente ne’ebé mak  iha fulan jullu too agora  hamutuk 210, hosi númeru ne’e  husi ne’e fumadór na’in-170 konsege para fuma tabaku,” responsavél  ne’e hateten ba agência tatoli iha knaar fatin, bairru formaza-dili, tersa ne’e.
 fumadór 140-resin hahú konsulta atu hapara fuma tabaku
hosi totál fumadór 210 ne’e, kompostu feto na’in-lima no mane na’in 205, maibé sentru ho susesu fumadór na’in-170 mak para ona fuma signifika sira la fuma ona.
enkuantu pasiente ka fumadór na’in-43 mak iha hela prosesu akonsellamentu signifika  sira seidauk prontu atu hapara fuma, nune’e sira sei mai nafatin halo konsulta.
“pasiente barak mak mai sira hakarak para fuma ho razaun dahuluk sira preokupa liu ba sira-nia saúde   no daruak mak impaktu ba sira-nia ekonomia uma laran, nune’e sira deside hodi mai konsulta atu hapara fuma,” nia informa.
sentru ne’e mós rejista fumadór sira ne’ebé mai konsulta atu hapara fuma sigarru ne’e, maioria ho idade joven no mós idade avansadu sira.
tuir matadalan ne’ebé iha katak pasiente ka fumadór ne’ebé mak depedensia ba nikotina ki’ik sei tuir sesaun dahuluk no simu mak akonsellamentu no daruak deside sira-nia problema iha ne’ebé no sira para duni fuma ka lae. médiku sira identifika ida ne’e mak hafoin fó tratamentu ba sira.
“ita-nia medikamentu ba fumandór mak aimoruk nicotine replacement therapy (nrt) ne’e hanesan nikotina ida ne’ebé mak troka sigarru nia fatin,” nia esplika.
nune’e, estoke aimoruk ba fumadór sira sei sufisiente hela, tanba aimoruk iha tipu haat, ne’ebé   ho tipu rua hanesan aimoruk nicotine gum mak 2mg no 4mg ne’ebé mak nata de’it no ida seluk mak patch 4mg no 21mg mak taka de’it iha isin.
 ms lansa sentru hapara fuma prevene moras la hada’et
membru governu sira simu tan vasina booster pfizer (doze datoluk) hodi aumenta imunidade kontra moras covid-19, haree ba daudaun ne’e variante omicron mosu ona iha país balun.
“hafoin reuniaun konsellu ministru, membru governu sira hotu simu vasina booster pfizer, hanesan vasina adisionál hodi haforsa liután vasina ne’ebé antes ne’e simu ona,” ministru prezidénsia konsellu ministru, fidelis manuel leite magalhães, hateten hafoin reuniaun ezekutivu, iha palásiu governu, kuarta ne’e.
enkuantu primeiru-ministru (pm), taur matan ruak, seidauk disponível simu vasina tanba hahú aban (kinta) sei halo viajen ba munisípiu no bainhira fila hosi viajen maka sei simu.
 governu hahú implementa vasina doze datoluk ba liña frente
tuir ministru, vasina ne’e hanesan rekomendasaun hosi saúde hodi hasoru ameasa hosi mutasaun vírus.
“tanba ne’e importante tebes atu sidadaun hotu ba buka vasina iha sentru vasinasaun sira, atubele haforsa liután vasina ne’ebé simu ona hodi aguenta ameasa saida de’it ne’ebé sei mai hosi vírus ne’e,” nia akresenta.
vasina doze dahuluk lansa iha loron 07 abríl 2021, ne’ebé partisipa hosi orgaun sobaranu, membru ezekutivu, eis titulár, korpu diplomátiku no populasaun sira.
to’o loron 11 novembru, ema hamutuk 576.834 (76,4%) iha territóriu tomak mak simu ona vasina doze dahuluk, enkuantu ema hamutuk 384.744 (51%) mak simu ona doze daruak.
populasaun ne’ebé simu ona vasina doze dahuluk iha munisípiu dili hamutuk 178.386 (83,4%) no doze daruak hamutuk 158.621 ho 74,2%.
governu hahú implementa vasina doze datoluk iha loron 04 janeiru 2022, ne’ebé daudaun iha stock doze 4.500, sei fó prioridade ba liña frente, idozu, ema ho moras króniku no iha risku vírus atu daet lalais.
 komandu polísia nasionál timor-leste (pntl), rejiaun administrativa espesiál oé-cusse ambeno (raeoa) lideradu superintendente xefe, mateus mendes assunção, segunda ne’e hahú koloka membru efetivu na’in-neen asegura edifísiu sekretariadu tékniku administrasaun eleitorál (stae) oé-cusse nian.
“ha’u simu orientasaun hosi komandu nasionál, atu fó membru efetivu balun asegura materiál sira iha stae, hodi hein mós materiál sensitivu no la’ós sensitivu sei dezloka mai iha stae, ne’ebé komandu deside iha segunda ne’e koloka membru na’in-neen,” mateus mendes assunção, informa ba agência tatoli iha kuartel pntl, oé-cusse.
nia fó-sai katak, kolokasaun ne’e ba stae ne’e atu asegura sasán sira-ne’ebé maka estadu depozita iha edifísiu stae oé-cusse nian.
diretora stae raeoa, luíza da costa, agradese ba prezensa pntl tanba hahú ona asegura ekipamentu ne’ebé sei uza iha eleisaun prezidensiál.
“kolokasaun pntl mai iha stae ne’e importante atu asegura sasán no materiál sira iha edifísiu, hodi hein materiál sensitivu no la’ós sensitivu, ne’ebé sei dezloka mai hosi nasionál iha tempu badak, entaun seguransa presiza nia prezensa antes, tanba materiál sira-ne’e sei mai ho transporte marítima nian,” nia katak.
entretantu, kampaña eleisaun prezidensiál períodu 2022-2027 sei hahú hosi loron 2 marsu no termina iha loron 15 marsu, no loron eleisaun sei realiza iha loron 19 marsu.
 xefe departamentu tékniku no programatiku iha servisu saúde munisipál dili, anacleto aparicio gutteres, informa to’o oras ne’e labarik idade 12 to’o 17 ne’ebé simu ona vasina pfizer doze dahuluk hamutuk 43.760.
“labarik idade tinan 12 to’o menus 18 iha munisípiu dili ne’ebé simu vasina pfizer doze dahuluk hamutuk 43.760 ka 103% no doze daruak hamutuk 36.686 ka 86,3%,” xefe departamentu  ne’e hateten ba iha nia kna’ar fatin formoza-dili, segunda ne’e.
tuir tarjetu husi ministériu saúde, iha munisípiu dili tenke vasina doze kompletu ba labarik idade 12 to’o menus idade hamutuk rihun 43 no mós labarik la eskola hamutuk rihun 6.
“labarik ne’ebé la eskola mak seidauk másimu atu simu sira vasina, nune’e profisionál saúde sira agora lori vasina tama sai uma. tanba esforsu hotu-hotu ita halo, maibé sei menus ita mós loke nafatin iha sentru saúde sira iha dili laran hodi sira ba simu vasina,” responsavél ne’e akresenta.
daudaun ne’e, profisionál saúde munisipál dili hala’o vasina hosi uma ba uma   iha   postu lima hanesan dom-aleixo, cristo-rei, na’in-feto, vera-kruz no metinaro.
atividade vasina uma ba uma ne’e hetan apoia másimu hosi saúde ba ema hotu (sabeh)  tanba hakarak proteje ema nia saúde  hosi moras covid-19.
aleinde ne’e, tuir dadus populasaun elijível tinan 18 ba leten, ne’ebe simu ona vasina to’o iha loron 26 juñu 2022, tuir sistema informasaun saúde iha ministériu saúde, hanesan kumulativu doze dahuluk iha dili (88,1%) no kumulativu doze daruak iha dili (83,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
komisaun f ne’ebé trata asuntu saúde, seguransa sosiál no igualidade jéneru iha parlamentu nasionál, husu ministériu saúde atu aplika medida protokolu saúde ho rigór iha pontu entrada ba sidadaun sira-ne’ebé hala’o viajen hosi estranjeiru mai timor-leste.

 timor-leste rejista kazu konfirmadu pozitivu variante omicron na’in-10
“agora kazu covid-19 ho virus omicron makaas importante mak governu tau prioridade ba iha fronteira, portu ho aeroportu bainhira ema tama tenke halo teste sériu aplika kuarantena nafatin hanesan mós ita-nia ema ba rai-li’ur. mezmu vasina, nafatin kuarantena foin sai maibé agora ita  laiha, nune’e realidade kazu omicron existe ona,” deputada membru komisaun f, maria barreto, hateten ba jornalista sira iha parlamentu nasionál, kuarta ne’e.
nia husu presiza haree mós bainhira sidadaun sira halo viajen hamutuk to’o iha aeroportu teste balun pozitivu kuandu halo auto-kuarantena mak presiza aplika mós regra protokolu saúde hanesan  ba sidadaun seluk ne’ebé mai hamutuk tanba virus ne’e da’et tuir loron, nune’e labele da’et  tutan.
aleinde governu kontinua hasa’e taxa vasinasaun no sensibilizasaun, protokulu saúde tuir organizaun saúde mundiál (oms) no ministériu saúde nian ba komunidade hodi prevene an hosi covid-19.
deputada maria barreto hateten, daudaun ne’e besik ona kampaña eleisaun prezidensiál no ba eleisaun ne’ebé sei halibur ema barak, nune’e presiza estratéjia governu atua ba problema saúde públika hodi asegura ka proteje povu hotu.
iha fatin hanesan, membru komisaun f, deputada luçia taeki hateten governu presiza fó atensaun mós ba moras dengue la’ós covid-19 de’it, tanba daudaun ne’e dengue rejista ho kazu makaas iha timor-leste no hamate mós labarik barak.
tan ne’e, iha fiskalizasaun komisaun nian nota no husu ministéiru saúde presiza kria kondisaun fasilidade hanesan infraestrutura, kama ba pasiente, ekipamentu médiku, kolokasaun rekursu umanu ba iha hngv, sentru saúde formosa no vera cruz, nune’e mós akizisaun aimoruk abate hodi reforsa medida prevensaun hanesan halo fumigasaun labele fó fatin ba susuk moris, nune’e bele kombate dengue.
 dengue ‘domina’ kapitál dili no hamate labarik na’in-29
parlamentu nasionál (pn) hakruuk no simu desizaun tribunál rekursu (tr) ne’ebé konsidera projetu-lei responsabilidade prezidente repúblika (pr) inkonstituisionál.

 tribunál rekursu konsidera projetu-lei responsablidade pr inkonstitusionál
“desizaun tribunál rekursu ne’e vinkula ema hotu ne’ebé hakruuk no simu desizaun ne’e,” prezidente parlamentu nasionál, aniceto longuinhos guterres lopes, hateten ba agência tatoli iha parlamentu nasionál, segunda ne’e.
nia hatutan, konteúdu tr deklara inkonstituisionál ba parte balun la’ós hotu-hotu maibé deklarasaun ida-ne’e nia afeta ba diploma tomak.
nune’e, bainhira prezidente repúblika veta dekretu-lei hosi parlamentu nasionál (pn) ne’e sei haruka fila-fali mai pn rasik hodi haree fali, tanba ne’e desizaun tr ne’e pn no parte hotu hakruuk hodi simu tanba konstituisaun mak fó.
“prezidente repúblika mós pasti nia veta ona no veta por inkonstituisionalidade, ne’e laiha dalan seluk tenke hadi’a nia mekanizmu mak ne’e haruka mai fali parlamentu nasionál tenke hadi’a. maibé atu hadi’a ka lae ne’e ka husik hela ka kontinua depende ba parlamentu nasionál deputadu bankada parlamentár,” nia hateten.
 tr notifika ona ppn hatán fiskalizasaun konstitusionalidade projetu-lei responsabilidade pr
movimentu oé-cusse oan hamutuk ho juventude no estudante (mohan) munisípiu 12 prontu fó apoiu ba kandidatu prezidente repúblika (pr) períodu 2022-2027, josé ramos horta, hodi restaura estabilidade polítika.
“mohan harii ho objetivu hakarak ajuda timor-leste, ne’ebé presiza restaura estabilidade politika-konstitusionál atu hamosu governu lejítimu ne’ebé bele rekupera fali ekonomia iha ita-nia rain,” koordenadór  mohan, zecafriado a. coa, hateten iha  ninia diskursu bainhira halo konsolidasaun iha kampu futuból kampu alor, domingu ne’e.
biban ne’e, movimentu hato’o lamentasaun ho situasaun ne’ebé akontese iha rai-laran.
“mohan lamenta ho instabilidade governativa no aktu asaltu poder iha parlamentu nasionál, ne’ebé fó efeitu negativu ba dezenvolvimentu infraestrutura, ne’ebé rezulta ekonomia timor-leste monu. tanba ne’e, mohan konsidera dalan atu rekupera ekonomia no reativa dezenvolvimentu fíziku mak restaura estabilidade polítika no reimpoin orden konstitusionál,” reprezentante movimentu ne’e dehan.
 cnrt deside kandidata horta kompete iha eleisaun prezidensiál períodu 2022-2027
iha fatin hanesan, koordenadór partidu congresso nacional de reconstrução de timor (cnrt) iha rejiaun administrativa espesiál oé-cusse ambeno (raeoa), firmino taek, agradese tanba juventude sira hahú unidade hodi fó apoiu ba horta no xanana gusmão.
“só horta no xanana mak bele rezolve problema iha timor-leste. movimentu no partidu polítiku hotu ne’ebé apoiu sei fó vitória ba líder nasionál no mundiál na’in-rua ne’e,” koordenadór afirma.
nune’e mós, xefe suku kampu alor, alcina carvalho dos santos, agradese ba horta tanba bele vizita sira hodi sosializa programa ba povu.
“daudaun ne’e, povu liu-liu juventude sira iha timor-leste presiza liu mak kampu traballu hodi ajuda redús númeru dezempregu iha timor-leste,” xefe suku hateten.
nune’e, autoridade suku ne’e husu sé de’it mak kaer ukun, presiza  kria kampu traballu ba povu hodi juventude sira bele hetan serbisu ho dignidade.
iha parte seluk, koordenadór partidu cnrt munisípiu dili, luís ximenes caldeira, otimista partidu ne’e sei manan iha dili.
“dili ita lalika dúvida ona, cnrt manan ona, tanba dili knuuk ba cnrt no povu hatene momos krize polítika ne’ebé akontese,” kordenadór partidu cnrt dehan.
nia dehan, estrutura partidu cnrt iha dili sei kontinua serbisu maka’as hodi halo atividade door to door.
kandidatu pr, premiadu nobel da paz, josé ramos horta, agradese ba konfiansa mohan.
“ha’u eleitu karik, ita rezolve problema violasaun konstitusaun nian no sei mosu eleisaun antisipada agora, sei la kria krize ruma, tanba situasaun kona-ba disolusaun parlamentu ne’e normál iha demokrasia timor-leste no mundu demokrátiku,” horta tenik.
antes ne’e, iha loron 23 janeiru 2022, partidu cnrt realiza konferénsia nasionál hodi deside kandidatu hosi partidu atu kompete iha eleisaun prezidensiál períodu 2022-2027, ne’ebé sei realiza iha loron 19 marsu tinan ne’e, nune’e hili josé ramos horta (maski la’ós hosi kuadru partidu), ho kondisaun balun ne’ebé hatuur ona iha rezolusaun ne’ebé aprova ona hosi konfrensista sira momentu ne’ebá.
partidu cnrt iha espetativa, pr eleitu bele komprometidu atu halo reforma iha setór judisiáriu, nune’e bele garante no asegura aplikasaun lei no orden, liuliu bele garante justisa tuir konstituisaun no lei sira haruka, inklui kondisaun seluk tan.
ministériu saúde relata, ohin,  kazu detetadu foun 63, rekuperadu tolu no kazu ativu 369.
”kazu detetadu foun ohin  63, rekuperadu  tolu no  ativu 369,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu sesta ne’e.
nune’e, hahú 21 marsu 2020 to’o 04 fevereiru 2022  iha kumulativu kazu konfirmadu 20240  no óbitu 122.
hosi horisehik mai ohin, laboratóriu nasionál saúde halo teste pcr 293 kompostu vijilánsia sentinela 20, rastreiu ba kontaku  130, rastreiu aleatóriu 110, viájen internasionál 23  follow up iha kuarentena 10.
alende ne’e, totál teste pcr ne’ebé halo iha 03 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 225 hanesan maubisse laiha,maliana 24, viqueque laiha,suai haat, baucau 18, ermera hitu  raeeoa 35, hngv 137  lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 04 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (82,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,9%.
hosi insidénsia covid-19 iha timor-leste, durante loron hitu ikus maka 3,1/100 mil abitante,
iha loron  04 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 14, grave ida, moderadu tolu no kaman 10.
 covid-19: kazu detetadu pozitivu 41 no ativu 309
timor-leste komemora loron mundiál feto ho tema “igualdade jéneru no mudansa klimátika”, inan-feton ida iha rai enklave oé-cusse hisik kosar buka osan sustenta ninia oan sira ba eskola.

iha mundu tomak selebra loron mundiál feto ho tema “igualdade jéneru ohin-loron ba futuru ne’ebé sustentável”, inan ida kesi kabun tuur iha merkadu maumate, suku naimeko, sub rejiaun pante macassar, faan sasán hodi bele atende lia-mate ka lia-moris hodi la dependente de’it ba mane sira.
inan-feton ne’e, dadeer to’o lorokraik, loron no kalan, hanoin ba ninia família nia moris ne’ebé sustentavel hodi halo negósiu lahatene kolen no fila-liman be nakonu ho domin no hala’o ho responsabilidade.  
“iha ne’e ha’u faan produdu hanesan koto, foremungu, liis-mean no mutin, tomate, fehuk europa no seiñora ne’e, nia rendimentu mak faan iha loron baibain bele hetan $15 to’o $20 no tempu bazár bele hetan $30 ka $100,” negosiante blandina tunis hateten ba agência tatoli iha merkadu maumate, iha ámbitu komemorasaun loron mundiál feto, tersa ne’e.
produtu sira-ne’e, nia haktuir, balun nia sosa iha dili no balun fali sosa hosi agrikultór sira iha oé-cusse rasik hafoin nia ba faan fali iha merkadu.
agaradese mba maromak! nia bele hala’o atividade negósiu ne’e tanba durante ne’e hetan asesu osan empréstimu hosi uniaun kooperativa iha oé-cusse ho fundu uitoan hodi bele hala’o nia atividade negósiu, nune’e nia bele kumpre selu fali osan ne’e kada fulan.
“normalmente ha’u foti $500 funan $10, entaun kada fulan ha’u tenke fó filaosan $50 ba uniaun kooperativa. durante ne’e, ha’u kumpre ho di’ak,” nia hateten.
blandina tunis, idade 32, hosi suku usitasae, sub-rejiaun oesilu, daudaun ne’e hela iha oé-cusse vila nia kaben hanesan mós ema oé-cusse no daudaun iha oan na’in-ida (1) ne’ebé frekuenta eskola iha pre-primária.
blandina hala’o estudu to’o de’it iha nivél ensinu sekundáriu no seida’uk ramata tanba iha tinan 2004 nia deside la kontinua nia estudu tanba hola mane sedu ka forma sedu uma-kain.
daudaun ne’e, nia sempre iha vontade nu’udar negosiante hodi apoia nia kaben hanesan agrikultór bele buka osan hamutuk atende nesesidade família uma laran loro-loron nian.
iha ambitu komemorasaun loron mundiál feto ne’e, nia hato’o mensajen ba feto maluk sira seluk atu hala’o atividade saida de’it importante mak presiza ho domin, hodi bele atinje objetivu ne’ebé iha liu-liu hanesan servi família la’ós buat ida fasil.
nia husu governu liu-liu autoridade rejiaun administrativu espesiál oé-cusse ambeno (raeoa) atu kria kondisaun infraestrutura ba merkadu maumate ho dignu, tanba daudaun ne’e negosiante sira balun faan de’it iha baraka bainhira tempu udan ne’e sira la seguru.
nesesidade obriga, cidália faan bua-malus 
nune’e mós, tanba de’it nesesidade obriga no iha domin hakarak tulun inan-aman, labarik feto cidália colo (12) hanesan estudante kuarta klase iha eskola bázika filiál meco sika loti, oé-cusse tenke faan bua no malus-fuan iha merkadu merkadu maumate, suku naimeko, sub rejiaun pante macassar, oé-cusse.
“faan bua no malus hahú hosi 2008 to’o agora ne’e, tanba nesesidade hodi bele sosa kadernu, lapizeira no farda ba an rasik,” nia dehan.
nia faan bua no malus, imi keta hanoin sala, maibé nia aproveita tempu hodi faan produtu sira ne’e bainhira nia sai hosi eskola iha tuku 12h00.
mezmu feto haree ba idade sei kiik no obstákulu oioin maibé la hamate ninia vontade no sempre  jere tempu hodi aproveita mós estuda iha tempu kalan.
“daudaun ne’e ha’u hela iha oé-cusse vila ho família. ha’u-nia hanesan agrikultór hela iha foho,” nia dehan ho onestu.
cidália iha maun no alin hamutuk na’in lima no nia hanesan oan datolu. durante ne’e, nia sosa bua kada saku tamak ida hamutuk $20 no bainhira nia faan tutan fali bele manan funan $40.
prezidente interinu conselho de imprensa (ci), expedito dias ximenes, hateten iha períodu kampaña eleitorál ba eleisaun prezidensiál 2022 ne’ebé hahú hosi 02-16 marsu ne’e, ci halo monitorizasaun no identifika notósia iha meu komunikasaun sosiál balun ne’ebé la sensivel jéneru.

“cl mós hetan ka identifika notísia meiu komunikasaun sosiál nian balun ne’ebé la sensível jeneru tuir papel jéneru nian iha kontestu kobertura no publikasaun relasiona ho kampaña no votasaun iha eleisaun 18 marsu 2022 ne’e,” prezidente interinu ci hateten iha konferénsia imprensa ba asina mou, iha kintál boot, dili, sesta ne’e.
aleinde ne’e, nia esplika, durante monitorizasaun ne’e ci indentifika mós jornalista balun halo promosaun ba kandidatu sira liuhosi fahe-tutan informasaun no matéria sita kampaña polítika nian no halo komentáriu ne’ebé ho tendénsia fó apoiu ba kandidatu iha mídia sosiál (facebook).
ho rezultadu monitorizasaun no análiza ne’ebé iha, cl hola pozisaun no foti asaun sira hanesan sei notifika ka fó xamada ba meiu komunikasaun sosiál no jornalista sira-ne’ebe komete infrasaun hasoru kódigu étika jornalistika, lei komunikasaun sosiál no  matadalan reportajen eleitorál.
ci sei fó sansaun forte ba jornalista no meiu komunikasaun sosiál ne’ebe komete infrasaun “grave” hasoru kódigu étika jornalistika, lei komunikasaun sosiál no matadalan reportajen eleitorál.
ci sei mantein komunikasaun ho redasaun meiu komunikasaun sosiál sira atu asegura ninia jornalista hodi nafatin kumpre auto-regulasaun sira hanesan kodigu étika jornalitika no matadalan reportajen eleitór iha eleisaun segunda volta ne’ebé tuur planu sei akontese iha 19 abríl.
aleinde ne’e, cl mós halo monitorizasaun ba aktu no atitude jornalista sira-nian iha mídia sosiál bazea ba matadalan mídia sosiál ba jornalizmu no matadalan reportajen eleitorál ba jornalista no meiu komunikasaun sosiál, ho nia rezultadu monitorizasaun no análiza durante periódu kampaña polítika no loron votasaun nian hatudu buat hirak tuir lala’ok ne’ebé iha.
“maibé iha kobertura no publikasaun notísia, programa no reportajen direta (live streaming) liuhosi meiu komunikasaun sosiál iha períodu kampaña polítika la fó biban balansu ba kandidatu hotu-hotu tanba barak mak foka liubá figura boot sira ne’ebé hetan apoiu hosi partidu polítiku sira,” expedito hateten.
nune’e mós, iha mós notísia balun ne’ebé ci konsidera sensasionál ba provokativu ne’ebé la kontribu ba pás no estabilidade iha rai-laran tanba nakonu ho opiniaun jornalista ka editór nian, entaun konsidera hanesan propaganda polítika iha períodu eleisaun prezidensiál nian.
maske nune’e, prezidente ci kontinua hato’o apresiasaun ba komunikasaun sosiál ba jornalista hotu-hotu, tantu mídia imprime, online no mídia eletónika ba ninia kontribuisaun no servisu tomak iha períodu pra-kompaña polítika, períodu kampaña polítika no loron votasaun maske ho limitasaun oioin iha kontestu kobertura nian.
“maibé jornalista kobre informasaun no nafatin públika notísia to’o programa importante no relevante sira hodi hakonu públiku nia direitu atu asesu informasaun kuaze semana rua resin iha periódu kampaña politika,” prezidente interinu ci ne’e hateten.
kandidatu prezidente repúblika (pr) períodu 2022-2027, ho númeru sorteiu 03,maria ângela freitas da silva, deside kansela kampaña loron dahuluk iha munisípiu lautém tanba kondisaun saúde. 
tuir kalendáriu, sei halo komísiu no fahe brosura iha kampu futeból, postu lospalos, hahú tuku 10:00 to’o 18:00.
“ami ohin la konsege halo kampaña iha lautém, tanba ha’u-nia kondisaun saúde, kandidatu pr maria ângela freitas,” hateten ba agência tatoli, via telefónika, kuarta ne’e.
 angela kandidata an ba pr atu dezenvolve tl ho estadu forte
kandidatu pr ne’e sei halo de’it kampaña abertura iha munisípiu dili.
“ami halo de’it abertura iha dili no loron tuir mai mak ba fali lautém,” nia akresenta.
kandidatu independente ne’e mai ho lema ‘unidade, estabilidade no dezenvolvimentu’ ne’ebé vota ba nia hamutuk salva nasaun antes tarde no vizaun servisu hamutuk ba dezenvolvementu timor-leste ho estadu forte, dignu justu no prósperu.
relasiona ho kanselamentu oráriu ne’e, komisaun nasionál eleisaun (cne, sigla portugés) informadu ona.
kampaña eleisaun prezidensiál sei realiza durante semana rua, hahú loron 02 to’o 16 marsu 2022.
diretór nasionál biblioteka no muzeu, joão fátima da cruz, informa konstrusaun biblioteka nasionál sei hatuur fatuk dahuluk iha tempu badak ne’e  maibé agora sei hein bainhira mak publika manan-na’in ba konkursu hodi kaer obra ne’e.
 rezultadu konkursu konstrusaun biblioteka nasionál fó sai tinan ikus 2021
“kona–ba konstrusaun bibiloteka nasionál, tuir ita–nia planu iha fulan janeiru ne’e hatuur ona fatuk dahuluk maibé ita sei hein bainhira mak bele públika naran ba kompañia ne’ebé manan konkursu atu halo konstrusaun ne’e,” joão fátima da cruz, hateten ba jornalista sira iha nia knar fatin, avenida portugal, dili, ohin.
iha fulan ida-ne’e, sei realiza enkontru servisu entre sekretáriu estadu arte no kultura (seak), autoridade nasionál petróleu no minerál (anpm) no kompañia internasionál hosi italia naran eni.
“normalmente sei iha enkontru servisu entre seak, hamutuk ho anpm no eni, hafoin dokumentu sira-ne’e hotu sei legaliza hosi steering committee depois mak sei fó sai ba públiku, tanba ne’e ita hotu hein iha janeiru ne’e,” nia informa.
diretór ne’e informa, kompañia ne’ebé tuir konkursu ba konstrusaun ne’e hamutuk kompañia neen (mesak) mesak kompañia internasionál de’it, no dadaun ne’e seak hein hela atu públika kompañia ne’ebé mak sai manan-na’in ba konkursu ne’e.
biblioteka nasionál ne’e, finansiamentu mai hosi kompañia petróliu itália nian naran “eni” ne’ebé iha tinan 2018 esplora mina kitang iha tasi timor, entaun nia fó kontribuisaun sosiál ida mai timor-leste ho totál orsamentu millaun $10 hahú kedas hosi 2008.
 konstrusaun biblioteka nasionál iha faze konkursu
kompañia petróliu “eni” ninia responsabilidade maka atu harii biblioteka no prepara ekipamentu ba biblioteka nian. governu timor-leste nia responsabilidade mak prepara rai, halo formasaun ba funsionáriu sira, bolsu estudu la’o daudaun no materiál sira hanesan livru iha tiha ona.
ekipa ne’ebé haree sasán sira ne’e mak kompañia eni, seak, anpm (autoridade nasionál petróliu no minerál) no obra públika involve ministériu sira-ne’ebé ninia área serbisu relevante ba ida-ne’e.
atu halo konstrusaun biblioteka nasionál iha hudi-laran, bairru pite, dili, atribuisaun rai hosi ministériu justisa ho medida mil 27 kuadradu. faze preparasaun terrenu halo hosi sekretaria estadu arte no kultura no anpm ho orsamentu estadu nian.
 km aprova rezolusaun konstrusaun biblioteka nasionál
vise prezidente partidu libertasaun populár (plp), deometro carvalho, hateten plataforma koligasaun hosi partidu fretilin, plp, khunto no forsa polítiku sira seluk fó apoiu ba kandidatu prezidente repúblika, francisco guterres ‘lú olo, iha eleisaun segunda volta tanba durante mandatu hanesan xefe estadu atuál hatudu ona garante estabilidade governativa no respeitu ba konstituisaun.

 lú olo la viola konstituisaun durante mandatu 2017-2022
“razaun plataforma koligasaun apoiu kandidatu prezidente repúblika lú olo ba mandatu daruak tanba iha nia mandatu dahuluk hatudu ona prezidente repúblika ida haraik an, pesiénsia no garante estabilidade governativa no respeitu ba konstituisaun mezmu sira balun hatudu sira-nia an aas liu fali tribunál ne’ebé halo interpretasaun ba asuntu hatudu hakarak sama lei sira,” vise prezidente plp ne’e hateten iha ambitu kampaña kandidatu lú olo ho tipu diálogu iha jináziu, maliana vila, kuarta ne’e.
nia husu, militante no apoiante sira hotu atu mantein vijilansia makaas garante prezidente repúblika ida lori moris di’ak ba povu.
reprezenta partidu khunto, vital dos santos, hateten fó apoiu ba kandidatu lú olo tanba durante nia mandatu dahuluk hatudu susesu boot servisu kombate hasoru covid-19 mezmu iha nasaun barak enfrenta ema mate barak maibé timor-leste númeru kazu óbitu uitoan tanba lú olo konsege jere covid-19 ho di’ak.
khunto agora sai ona aliadu estratéjiku hamutuk ba eleisaun prezidensiál segunda volta bele mós aliadu ne’e la’o to’o rohan laek.
“khunto laiha rezerva lidér supremu foti desizaun iha kraik firme ezekuta orden hodi fó apoiu tomak ba vitória lú olo nian,” nia dehan.
prezidente partidu os verdes, antónio lelahunu cruz, afirma fó apoiu ba lú olo  iha eleisaun primeira no segunda volta tanba durante mandatu ho vizaun hanesan ho os verdes no mós tuir  partidu istóriku fretilin  ne’ebé ho modelu reprezenta hakarak harii sosiedade rejiliente, inkluzivu no sustentavel.
nia dehan, apoiu lú olo to’o daudaun ne’e partidu os verdes eziste legalmente iha timor-leste hodi rejista ofisiál iha ministériu justisa no hein proklama hosi tribunál rekursu.
“os verdes servisu makaas iha baze no husu mós forsa konjunta hamutuk ho partidu seluk hodi  fó votu ba lú olo iha 19 abríl mai, atu bele  sai  prezidente repúblika iha responsavilidade ba povu ho dalan loos,” nia dehan.
ministériu ensinu superiór siénsia no kultura (messk) daudaun ne’e iha ona mákina rasik atu halo korresaun ba pontu ezame admisaun asesu ba universidade nasionál timor-lorosa’e (untl) no institutu politékniku betano (ipb).
antes ne’e, bainhira atu halo korresaun ba pontu ezame, messk uza mákina hosi ministériu edukasaun juventude no desportu (mejd).
“ita iha ona mákina rasik ne’ebé preparadu ona halo korresaun ba pontu ezame hosi kandidatu 6.087,” ministru dehan iha palásiu governu, kuarta ne’e.
maski nune’e, kooperasaun entre ministériu rua ne’e kontinua la’o nafatin tanba iha serbisu impresaun no seluk tan ne’ebé presiza iha kolaborasaun.
iha sorin seluk, diretór jerál ensinu superior no prezidente komisaun asesu engeresu ensinu superiór (kaees), maria filomena lay guterres, relata, bazeia ba dadus, kandidatu rejime oportunidade iha 4.179, veteranu nia ona iha 831, bolsa hakbiit 1.024, idade 23 iha 20, estranjeiru iha sia no eskola internasionál iha ida.
 kaees loke ona inskrisaun rejime espesiál ba estudante iha territóriu nasionál
nune’e mós, hosi munisípiu ne’ebé ninia kandidatu sira partisipa ona iha ezame admisaun, kompostu hosi munisípiu aileu 133, ainaro 242, baucau 431, bobonaro 199, covalima 134, dili 1.127, ermera 249, lautém 180, liquiçá 204, manatuto 125, manufahi 141, oé-cuss 188 no viqueque 192.
prosesu korresaun to’o agora seidauk realiza tanba messk sei hein tékniku hosi mejd ne’ebé halo hela korresaun ba pontu ezame nasionál.
diresaun nasionál saúde públika liuliu departamentu vijilansia epidemolojia iha ministériu saúde, hahú fulan-janeiru  to’o horiseik rejista pasiente dengue sa’e ba 1.407, hosi númeru ne’e na’in 22 mak mate.
“situasaun kazu dengue iha timor-leste hosi janeiru mai too horiseik hamutuk kazu 1.407 no kumulativu óbitu na’in 22,” refere nota ne’ebé tatoli asesu kinta ne’e.
maioria kazu ne’e deteta husi munisípiu dili ho totál 925, baucau  68, manatuto 92, covalima 50, ermera ho kazu 77, manufahi 58, viqueque 21, ainaro 14, liquiça 29, aileu 20 no bobonaro 26 lautem 24 no raeoa tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 925. nune’e haree ba kada loron kazu aumenta husi munisípiu dili.
to’o ohin loron hahú semana dahuluk fulan janeiru tinan 2022, kazu dengue  hosi  postu administrativu dom alexo iha  487, cristo-rei 178, vera-cruz 113 no nain feto 123.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 219, klínika fatumeta 126, sentru saúde comoro 253, sentru saúde vera-cruz 50, sentru saúde formoza 153, sentru saúde becora 89 sentru saúde atauro  11,sentru saúde metinaro 11,  klínika bairru-pité 10 no klínika motael na’in-rua.
nune’e, ministériu saúde kontinua apela ba populasaun iha dili laran no mós iha munisípiu atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e, liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 aimoruk atraza, dengue hamate labarik na’in-21 no pasiente sa’e ba 1.316
vise ministru administrasaun estatál (mae), lino de jesus torrezão, hateten tuir planu aban (sesta, 08 marsu) mae sei distribui materiál eletrónika hanesan komputadór 18, cpu 18 no mákina emprime 18 ba rejiaun administrativa espesiál oé-cusse ambeno (raeoa).

  mae distribui materiál eletrónika ba xefe suku sira iha dili
“aban, ha’u rasik mak sei ba raeoa hodi fahe materiál eletrónika ba ita-nia xefe suku sira iha ne’ebá,” governante ne’e hateten ba agência tatoli, iha nia knar fatin colmera, dili, kinta ne’e.
ba suku sira iha territóriu nasionál ne’ebé mak seidauk simu materiál eletrónika ne’e tanba mae sei hatama sistema ba komputadór sira, nune’e ajuda no fasilita xefe suku sira hala’o’ sira-nia knar loro-loron nian.
“ita entrega materiál ne’e ho fazeadamente ba xefe suku sira, tanba mae sei hatama sistema. nune’e, bainira sira simu ne’e halo servisu de’it ona, la’ós simu simultanea tanba ne’e informasaun ne’ebé fó sai katak seidauk simu ne’e, husu atu hein. la kleur tan sei to’o iha ita-boot sira-nia fatin,” nia dehan.
to’o oras ne’e, nia informa, mae seidauk distribui materiál eletróniku ba munisípiu laútem, bobonaro, covalima no manufahi maibé munisípiu seluk ne’e governu distribui hotu ona.
 suku camanasa seidauk simu materiál eletróniku hosi governu
ministru obra públika (mop), abel pires, hateten sei tau antensaun rekupera estragu infraestrutura impaktu hosi dezastre naturál.

“sei fó prioridade mak rekuperasaun hosi kalamidade no importante oinsá halo prevensaun iha tempu oin ba estragu iha infraestrutura,” abel pires hateten ba jornalista sira hafoin simu pose nu’udar ministru obra públika hosi prezidente repúblika, francisco guterres lú olo, iha palásiu prezidensiál nicolau lobato, bairru pite, tersa ne’e.
mezmu asume knar hanesan ministru ho mandatu tinan ida ho balun de’it, nia sei hala’o servisu sira mak prioridade oinsá atu aselera esforsu tomak iha ministériu nia laran hodi servi di’ak liután povu no haree projetu estratéjiku sira hodi kontinua saida mak iha ona.
abel pires antes ne’e hanesan deputadu plp no asume prezidente komisaun e trata asuntu infraestrutura ne’ebé troka ministru sesante mop, salvador pires.
antes ne’e, iha kinta (10 marsu) ne’e, primeiru ministru, taur matan ruak, orienta ba ministériu relevante hamutuk ho orgaun sira-ne’ebé toma konta ba infraestrutura atu aselera rekupera estragu sira impaktu hosi dezastre naturál.
xefe governu husu ne’e bainhira lidera direta enkontru alargada ho konsellu administrasaun fundu infraestrutura (kafi), vise primeiru no ministru planu no ordenamentu interinu, rui gomes, ministru sesante obra públika salvadór eugenio dos reis pires, ministru transporte no komunikasaun, josé agustinho da silva no ajénsia dezenvolvimentu nasionál (adn). 
xefe governu preokupa ho progresu rekuperasaun estragu infraestrutura impaktu dezastre naturál, tanba haree ba ezekusaun iha verba fundu infraestrutura atinje de’it 26% iha tinan kotuk.
nune’e, pm taur orienta ba ministru ne’ebé toma konta ba área infraestrutura nian atu hamutuk kafi no and atu rezolve kestaun sira ne’e iha tempu badak nia laran.
enkuantu, ministériu obra públika identifika estragu sira durante dezastre naturál iha loron 04 abríl 2021 hamutuk 117 iha teritóriu laran tomak kompostu hosi estragu simples 40 no estragu komplexu 77, ho estimasaun kustu pur volta millaun $245.
servisu emerjénsia ne’ebé tama nível kompleta ona ka atinje 100%, toma konta hosi empreza 37, ne’ebé projetu ualu deside halo serbisu normalizasaun voluntariamente, enkuantu seluk ho pagamentu no daudaun finaliza ona.
servisu emerjénsia nível rua hamutuk ualu, balun kompleta, balun ein progresu no seluk iha faze preparasaun.
estrada kampung alor kompleta 100%, ne’ebé projetu haat ninia prosesu iha ajénsia dezenvolvimentu nasionál (adn), ida ponte becusse iha prosesu preparasaun, ida cantilever ponte cplp tama ona konkursu no ida ponte loes tama iha unidade jestaun projetu (pmu, sigla inglés).
servisu emerjénsia nível tolu hamutuk 17 iha faze investigasaun no preparasaun dezeñu, projetu rua haruka ona ba adn, ne’ebé projetu 15 mak verifika ona no submete ba konsellu administrasaun fundu infraestrutura (kafi), no servisu emerjénsia nível haat sei iha faze planeamentu.
iha orsamentu jerál estadu (oje) 2022, governu mós prevee ona orsamentu iha fundu infraestrutura hamutuk millaun $332 ba projetu kuaze 700-resin.
prezidente autoridade nasionál petróleu no minerál (anpm), florentino soares ferreira, klarifika, kustu perfurasaun iha posu rai-maran feto kmaus, iha aldeia tabacolot, suku debos, postu suai, munisípiu covalima, la’ós hosi governu maibé hosi empreza australiana, timor resources, pty.ltd.
“perfurasaun iha suai, governu la hasai osan ida, osan ne’e empreza nian. bainhira hetan ona mak governu foin rekupera, maibé sei la hetan mina governu sei la rekupera. tanba ne’e, ema ne’ebé hateten gasta osan estadu ne’e laloos, tanba bainhira la hetan nia ba ona, ita la lakon buat ida, maibé ita iha tan dadus foun ne’ebé ajuda ita kompriende didi’ak tan ita-nia rai nia jeolojia no estrutura, nune’e ba oin ita bele halo di’ak liután,” prezidente anpm informa ba agência tatoli, via online, segunda ne’e.
 timor resources deside hapara atividade perfurasaun iha posu feto kmaus
tuir florentino soares, perfurasaun iha suai seidauk ramata, tanba iha bloku a hosi inísiu propoin posu lima, kompostu hosi posu feto kmaus, liurai, lafaek, rai-ketan no laisapi, ho previzaun totál kustu hosi atividade seismiku to’o perfurasaun hamutuk millaun $27,5 hosi empreza rasik.
“maibé timor resources antes ne’e kompromete fura posu tolu ho profundidade akumuladu metru 2.000,” nia akresenta.
nune’e, timor resources finaliza ona posu dahuluk (posu feto kmaus) no notifika ba anpm katak posu ne’e iha detesaun ba mina no gás, ne’ebé empreza kontinua estuda karik iha posibilidade mina no gás ne’e movel.
“bainhira movel (moris), signifika mina ne’e eziste iha rezervatóriu nian sorin-sorin no bele integra ba sira-nia modelu,” prezidente anpm esplika.
tanba ne’e, empreza deklara mai anpm katak iha deskoberta téknika, maibé seidauk bele dehan  deskoberta komersiál.
“ita sei sujeita ba avaliasaun porfunda. tanba ne’e, to’o agora anpm seidauk publika ba públiku tanba rezultadu seidauk konkluzivu, enkuantu perfurasaun sei kontinua ba posu rua tan,”  florentino soares tenik.
 perfurasaun posu feto kmaus seidauk hatudu deskobrimentu komersiál
nia mós dehan, bazeia ba kontratu partilha produsaun (psc – production sharing contract), normalmente anpm mak bele fó sai ba públiku.
“infelizmente, informasaun balun espalla ona no halo publiku foti konkluzaun finál, maibé realidade anpm mak bele publika rezultadu hirak ne’e bainhira perfurasaun ne’e termina,” nia esklarese.
aleinde ne’e, timor-leste nia dadus seismiku rai-maran laduun barak, tanba ne’e empreza halo akizisaun ba dadus seismiku 2d no halo interpretasaun ba estrutura no kamada formasaun iha rai okos hodi deskobre akumulasaun mina.
“onshore ka rai maran timor-leste nia laiha explorasaun no atividade petrolífera seluk iha tinan 50 nia laran, infelizmente ita-nia jeolojia rai-laran mós komplikadu tebes. pur tantu la fasil hanesan komentáriu sira, tanba ita fura mina la hanesan fura bee. as vezes fura bee mós la hetan ema tenke muda bá-mai, enkuantu perfurasaun mina iha faze explorasaun ne’e risku mak dala ruma hetan dala ruma la hetan. ne’e normál iha indústria petrolífera, ema ne’ebé la’ós hosi setór ne’e mak dala ruma gosta politiza tiha,” nia dehan. 
maski nune’e, prezidente anpm agradese ba timor resources tanba empreza barani mai investe hosi seismiku to’o fura posu, ne’ebé bele ajuda timor-leste kompriende di’ak liután dadus. 
“atu émfaze liután katak perfurasaun seidauk finaliza no anpm seidauk simu relatóriu konkluzivu tanba ita sei hein tan perfurasaun posu rua no rezultadu analiza mais profunda,” nia tenik.
iha loron 27 outubru 2021, governu halo lansamentu perfurasaun iha posu feto kmaus ne’ebé mak governu timor-leste liuhosi anpm antes ne’e asina kontratu ne’e ho timor resources pty.ltd, hanesan operadór ho nia parseiru timor gas no petróleu, empreza públika (timor gap, e.p) iha tinan 2017.
feto kmaus hanesan posu antigu ne’ebé mak fura ikus iha tinan 1971, ne’ebé tama tinan 2021 kompleta tinan 50 fura fali iha rai-maran.
kandidatu prezidente repúblika hanesan mós atual xefe estadu 2017-2022, francisco guterres ‘lú olo’, hateten durante nia mandatu ne’ebé besik ramata iha loron 20 maiu tinan ne’e, nia la viola konstituisaun maibé hala’o knar bazea de’it ba konstituisaun.

 kombatente husu lú olo tau atensaun ba reverifikasaun dadus veteranu rejistadu 2009
“primeiru-ministru indijita hosi partidu mais votadu no nomea pose hosi prezidente repúblika no ba membru governu aprezenta tuir proposta primeiru-ministru nian atu prezidente repúblika nomea no fó pose se konstituisaun hakerek hanesan ne’e, simplemesnte prezidente repúblika kumpre de’it ida-ne’e,” lú olo  hato’o lia hirak ne’e bainhira hala’o kampaña ho tipu diálogu ho forsa polítika plataforma koligasaun hosi fretilin, plp, khunto ho aliadu sira seluk  no populasaun iha salaun timor klaran, aileu vila, tersa ne’e.
nia esplika, kona-ba prosesu polítiku ne’ebé akontese liubá ligadu ho aprezentasaun karta demisaun primeiru-ministru taur matan ruak no la fó pose ba membru governu na’in-sia (9) ne’e.
nia argumenta katak, la hatán balun la signifika viola konstituisaun nune’e kumpre no problema ne’e relasiona ho ezekutivu nian, no bainhira loos mak xefe estadu demite primeiru-ministru, ministru no sekretáriu estadu.
“se prezidente repúblika iha kompeténsia atu nomea membru governu sira mak prezidente repúblika mós iha kompeténsia atu bele hatun membru governu sira, nune’e pr iha kompeténsia rua de’it mak ida atu hasa’e no hatun,” nia dehan.
bainhira prezidente repúblika la fó pose ba membru governu na’in-rua ka tolu iha razaun hanesan nia-parte dehan fila-fali ba primeiru-ministru (pm) maibé pr labele hili fali ema seluk hodi troka proposta ne’ebé pm hato’o ne’e sala, maibé pr hato’o simplesmente de’it ba troka ida-ne’e.
hanesan mós, pr bainhira hatun membru governu ida la’ós pr mak hateten ba pm katak pr la gosta ministru ida-ne’e tenke hasai tiha maibé ida ne’e lae. maibé pr fó livre ba membru governu sira bainhira  pr hatun só liu hosi nafatin proposta xefe governu rasik.
“proposta hosi primeiru-ministru rasik mak hodi hato’o ba prezidente repúblika atu bele deside demite ka lae. se la demite prezidente mós hatete fila-fali ba iha pm ho razaun hanesan ne’e no demite sira seluk ho razaun hanesan ne’e, ita boot sira propoin mai,” nia dehan.
ida-ne’e relasaun instituisionál xefe estadu ho órgaun ezekutivu atu la’o iha estabilidade nia laran ida-ne’e la signifika órgaun sira halo opozisaun ba malu.
“la signifika prezidente repúblika halo opozisaun ba governu, lae. maibé ida-ne’e kompoténsia prezidente nian,” lú olo dehan.
atuál xefe estadu ne’e dehan, maluk balun hanoin situasaun balun liubá ne’e loloos pr devia demite tiha pm taur matan ruak maibé loloos la afsil hanesan sira dehan ne’e.
“se la demite ne’e obriga ka no tanbasá prezidente la demite pm, tanba de’it parlamentu nasionál la aprova ninia orsamentu ida-ne’e, obrigadu tenke demite kedas primeiru-ministru, ida-ne’e la’ós hanesan ne’e,” nia dehan.
regra la’os hanesan ne’e ida biar bele maiória ida apoiu governu ne’e mak nakfera tiha ona maibé governu primeiru-ministru nafatin eziste nafatin.
“so bainhira prezidente repúblika demite governu hakat fila-fali artigu 112 iha konstituisaun ne’ebé prevee kondisaun oin tolu ka haat mak primeiru-ministru moras todan, nia laiha kapasidade ona atu servisu ka mate. ida seluk karik prezidente repúblika aseita pedidu demisaun ne’ebé pm aprezenta, se parlamentu nasionál la aprova konfiansa ona ba governu no ikus liu karik pn aprova mosaun sensura governu mate kedas iha fatin,” nia esplika.
nune’e kondisaun haat ne’e mak bele ba iha pr halo exersísu atu demite pm ka governu maibé laiha kondisaun haat ne’e sei la demite.
primeiru-ministru taur matan ruak haruka de’it karta demisaun ida no momentu ne’e prinsipál maiória ida nakfera tiha ona sira halai hamutuk atu forma governu foun, entaun pm ba hatama pedidu demisaun ba prezidente atu oinsá ne’e kompeténsia pr nian.
maibé antes ba to’o ne’ebá, nia dehan, orsamentu jerál estadu (oje) no primeiru-ministru deklara ba públiku katak amp agora laiha ka mate tiha ona tanba cnrt mak baku mate ona.
maibé amp ida sira baku rahun tiha ona halai hamutuk tiha tenke demite lalais governu forma fali governu dasia foun no primeiru-ministru haruka duni karta demisaun no pr estuda fali  kona-ba oinsá mak bele hatun ka lae, tanba rekezitu ohin hateten se mak pr aseita pedidu hosi pm oinsá deside desizaun.
pr só demite duni bainhira iha funsionamentu normál iha instituisaun estadu nian maibé momentu ne’ebá laiha nesesidade tanbasá governu ida hela minoria bele kompleta fila-fali maiória hodi aprezenta fali orsamentu estadu ba pn atu diskute.
bainhira prezidente repúblika seidauk hola desizaun hosi fali sorin partidu sira-ne’ebé atu forma governu dasia ezije loos tenke demite ona pm hodi forma fali governu, maibé pr la simu presaun ema ka nein partidu ida atu demite governu no uza de’it nia kompeténsia la hakruuk vontade partidu ida-nian.
“to’o ikus ba formasaun governu ha’u sei haree hela kona-ba sira-nia dokumentu sira atu forma koligasaun ida-idak halo kongresu rasik atu forma governu sira ba hasoru malu ko’alia. maibé ha’u hateten ita-boot sira hakarak forma governu la prenxe tuir rekezitu legál atu sai hanesan alternative,” nia hateten.
hanesan rekezitu iha lei partidu polítiku so kongresu ida mak bele deklara hakarak halo koligasaun no sira hotu ba duni halo kongresu ka konferénsia lalais, hafoin ne’e nafatin haruka fali dokumentu ezije pr tenke demite agora maibé pr tenke haree vontade hosi ida-idak lai oinsa agora partidu balun dehan kandidatu, balun fali hateten hakarak governu inkluzaun, balun fali hateten harak xanana gusmão sai primeiru-ministru.
realmente pr deteta situasaun rua ida uluk aliansa mundansa progressu (amp) no ikus aliansa maiória parlamentár.
“buat rua la hanesan ida uluk pre-eleitorál no ikus liu post-eleitorál maibé hanesan tipu akordu insidensia parlamentár ida partidu halo no nakfera tiha ona momentu vota kontra orsamentu. se minória no prezidente repúblika sei haree hotu sasán sira-ne’e akontese partidu plp ho fretilin sira iha akordu ida hodi halo plataforma ida atu forma governu ida-ne’e no ida -ne’e mós haruka hotu ba tribunál no tribunál hatete laiha problema ida,” nia haklaken.
la kleur partidu khunto ne’ebé forma koligasaun governu dasia sees hosi koligasaun no ba reforsa hamutuk ho estabelesimentu plataforma.
“agora maiória tiha ona iha parlamentu no prezidente ba demite tan fali primeiru-ministru atu halo saida nian. se parlamentu ne’e baze seguru ba governu atu la’o oin hanoin laiha razaun,” nia afirma.
nia informa, depois husu fila-fali ba tribunál rekursu hodi notifika partidu ida-idak forma koligasaun biar khunto sai ona koligasaun sei iha ka lae, nune’e partidu sira hato’o fali ba tribunál katak koligasaun hotu ona.
nia dehan, ikus la aseita desizaun nune’e deputadu na’in-18 hamutuk ho advogadu hatama keixa ka petisaun ida  ba iha tribunál rekursu,  primeiru pontu kona-ba la fó pose ba membru governu na’in-sia no segundu la demite governu ho sira seluk halo prosesu barak katak prezidente repúblika viola ona konstituisaun.
“maibé ikus ami to’o semana ida tribunál fó fila indeferementu ba sira-nia prosesu la tau kestaun ne’ebé sira hateten, tribunál rekursu avalia hotu ona prosesu sira la halo buat ida,” nia hateten.
ministra saúde, odete maria freitas belo, hateten governu kontinua esforsu halo asaun prevensaun hodi kombate moras dengue iha timor-leste tanba daudaun ne’e númeru kazu sa’e makaas ne’ebé rezulta labarik na’in-20 mate.

 ohin, pn debate urjente ho ministra saúde kona-ba moras dengue 
“ita-nia asaun no antisipasaun sira ba situasaun dengue daudaun ne’e kontinua la’o ho esforsu halo prevensaun hodi hala’o fumigasaun atu bele kombate dengue iha timor-leste,” ministra saúde ne’e hateten iha debate urjente ho parlamentu nasionál iha sala plenária, segunda ne’e.
ministériu saúde (ms) liuhosi dirasaun prestasaun saúde iha 26 janeiru 2022 fó sai iha dili kazu dengue aumenta ho nia case fatality rate haktuir katak dili sai hanesan fatin surtu ba dengue.
tanba ne’e, governu halo jestaun ba kazu ne’ebé kontinua aumenta iha semana dahuluk fulan janeiru tinan ne’e no expansaun departamentu emerjénsia ba hospitál nasionál guido valedares (hngv) ba iha izolamentu vera cruz no sentru saúde formoza hodi halo atendimentu kazu emerjénsia tanba departamentu emerjénsia hngv la akumula pasiente barak.
planu kontijénsia seluk ne’ebé governu prepara mak fatin izolamentu tasi-tolu sei sai hanesan departamentu emerjénsia atu atende pasiente dengue bainhira númeru kazu dengue aumenta ba beibeik.
governante ne’e hateten, asaun prevensaun importante seluk mak halo promosaun saúde kona-ba ema ida-idak oinsá halo ninia prevensaun iha ida-idak nia uma, kampaña informasaun, reativa atividade ekipa task force atu hala’o servisu ativu no promove partisipasaun ativu autoridade lokál no komunidade hanesan halo limpeza jerál iha ida-idak nia bairru.
 prevene dengue, oms apoia ekipamentu no aimoruk rega susuk ba ms
“ita sei haforsa promosaun saúde, sensibilizasaun, reforsa kondisaun infraestrutura kontinua hala’o hodi bele kombate dengue,” nia hateten.
ba área prevensaun nian. ministériu saúde (ms) liuhosi dirasaun jerál prestasaun saúde kontinua hala’o fumugisaun iha área sira-ne’ebé risku rejista kazu dengue sa’e makaas.
minsitériu saúde hala’o kooperasaun servisu hamutuk ho ministériu administrasaun estatál (mae), ministériu obra públika (mop) hodi hamoos baleta, limpeza iha bairru ho autoridade lokál no komunidade tanba orsamentu ne’ebé presiza hatán ba dengue hamutuk rihun $300-resin.
iha 2021, nia informa, ministériu saúde ho servisu autónomu medikamentu no ekipamentu saúde (sames) tau orsamentu hodi sosa ekipamentu médiku abate kuaze kilógrama 1875 no malatiun 1400 litru hodi halo fumigasaun, ida-ne’e mak sei iha deliberasaun seida’uk to’o maibé iha tempu hanesan minsitériu uza hela kímiku sira-ne’ebé ninia estoke hosi 2020 nian.
minsitériu saúde propoin servisu hamutuk ho organizasaun mundiál saúde (oms) no ajénsia sira hodi fó apoia ministériu saúde iha 2021 atu sosa abate 624 kilograma ho malatiun litru 200, no iha 2022 ne’e iha hela prosesu kompras nian laran.
sekretáriu jerál partidu demokrátiku (pd), antónio da conceição ‘kalohan’, hateten, daudaun ne’e partidu seidauk hakarak deklara posizaun apoiu kandidatura ruma ba eleisaun prezidensiál 2022 segunda volta tanba tribunál rekursu (tr) seidauk fó sai rezultadu finál.
 “ami seidauk iha desizaun ruma atu apoiu kandidatura ruma hakat ba segunda volta, tanba desizaun tribunál rekursu seidauk fó sai rezultadu finál, nune’e bainhira fó sai ona rezultadu katak sei iha segunda volta mak pd foti opsaun atu apoiu ba kandidatu ruma,” kalohan hateten iha sede pd, comera, tersa ne’e.
 rezultadu provizóriu eleisaun prezidensial 2022-2027, ramos horta kontinua lidera  
bazeia ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi pd ba períodu 2022-2027, ho númeru sorteiu 16, mariano sabino asanami, hetan votu 47.008 (7,57%), ne’ebé hela iha pozisaun lima entre kandidatura 15 seluk.
maski la adianta atu fó apoiu ba kandidatura ruma iha eleisaun tuir mai, maibé iha tersa lorokraik ne’e, sekretáriu jerál pd kalohan, vise-sekretáriu jerál nino pereira ho ekipa, antisipadamente, hasoru malu ho kandidatu pr, josé ramos horta, iha gabinete eis titulár, farol.
bazeia ba atualizasaun ikus hosi stae ba apuramentu, josé ramos horta ho votu 301.481 (46,58%), enkuantu francisco guterres ‘lú olo’ ho votu 143.408 (22,16%), ne’ebé posibilidade kandidatura rua kompete iha eleisaun segunda volta.
relasiona ho rezultadu ne’ebé fó sai, pd simu tanba rezultadu mai hosi povu, ne’ebé fó ona votu 300.000 resin ba kandidatura horta.
“povu nia lian hanesan maromak nia lian, tanba maioria povu nia lian ona ba ramos-horta. tanba ne’e mak karik iha segunda volta, ami sei respeita povu nia lian ne’e nafatin, tanba ne’e mak opsaun polítika ne’ebé mai halo la’ós halo tanba preferénsia ba kandidatu rua ne’ebé sei kompete ba segunda volta, maibé ami-nia preferénsia ba povu ninia lian,” nia dehan.
portavós ekipa susesu kandidatura mariano sabino assanami ne’e admite katak hafoin rezultadu fó sai, seidauk simu telefone ofisiál ida hosi kandidatura seluk ne’ebé atu konkorre iha segunda volta.
“nia (asanami) no ha’u hanesan portavós to’o agora seidauk simu  telefone ka kontaktu ruma hosi kandidatura balun, maibé  hanesan mós prezidente partisu ninia lian, ha’u respeita maioria votu, ne’e hanesan pozisaun pd,” nia tenik.
iha biban ne’e, sekretáriu jerál lori pd nia naran hato’o agradese ba partisipasaun kandidatu pr hotu iha eleisaun prezidensiál 2022.
“ami nafatin iha kompromisu ida atu haburas demokrasia iha timor-leste, tanba ida-ne’e hanesan orgullu ida ba pd, maski kuaze tama rezultadu finál kandidatura mariano sabino assanami hela iha pozisaun entre haat no lima, maibé ami nafatin hanoin katak ida-ne’e pozisaun ne’ebé povu deside,” nia tenik.
tanba ne’e, atuál prezidente pd, mariano sabino assanami, nafatin simu rezultadu ne’ebé mak iha hodi nafatin fó nia kompromisu hanesan ema ne’ebé lidera hela partidu ida no nafatin ezerse nia papél atu dinamiza polítika iha parlamentu nasionál hanesan deputadu.
aleinde ne’e, assanami mós apresia ho votu ne’ebé hetan, nune’e bele nafatin fó konfiansa hala’o nia knaar liuliu atu kontribui  ba dezenvolvimentu rai-laran.
 reprezentante família pasiente, cesario amarál da silva magno, hateten nia parte preokupa tebes situasaun liuliu espasu iha hospitál nasionál guido valadares (hngv) tanba laiha fatin ba pasiente hodi simu atendimentu hosi profisionál saúde sira.
“labarik ki’ik-oan ne’e,  nia família kous hamriik hosi kalan to’o dader mak simu atendimentu hosi médiku sira tanba kama la permite atu hatoba labarik afetadu dengue sira,” família pasiente ne’e, hateten ba diretór jerál sekretariadu tékniku administrasaun eleitorál (stae), acilino manuel branco, hateten stae sei la halo atendementu foun ba eleitór ne’ebé atu vota iha sentru votasaun paralelu iha eleisaun segunda volta.
 eleitór balun lamenta naran la sai iha sentru votasaun paralelu stm
“bainhira hakat ba segunda volta, stae nia pozisaun la’o tuir saida mak lei hateten iha regra sira, entaun ita mós sei aplika sitausaun hanesan karik akontese segunda volta. iha lei no regulamentu sira mós hateten katak sira-ne’ebé mak ezerse iha segunda volta ne’e ba eleitór ne’ebé eleisaun dahuluk nian, nune’e ita sei la halo atendimentu foun ba eleitór sira-ne’ebé hakarak halo hodi vota iha sentru votasaun paralelu nian,” acilino manuel branco hateten ba jornalista sira bainhira partisipa plenária iha cne ba abertura apuramentu nasionál, segunda ne’e.
nia husu ba eleitór hotu-hotu atu vota iha ida-idak nia suku ka moris fatin no sira-ne’ebé rejistu ona iha sentru votasaun paralelu iha dili nafatin vota iha sentru votasaun paralelu, katak sira-ne’ebé antes ne’e vota ona iha eleisaun ronde dahuluk ne’e.
“ita husu ba eleitór sira-ne’ebé rejistu ona iha sentru votasaun paralelu nian atu labele vota fali iha ita-boot nia moris fatin, tanba ita-nia naran tama ona iha lista sentru votasaun paralelu nian. karik ita ita-boot sira mak ba fatin orijin ita sei la vota tanba naran ita dezativa tiha hosi sistema,” nia esplika.
diretór ne’e informa, kazu hanesan ne’e akontese iha munisípiu lautém, bobonaro, covalima no viqueque, nune’e bele mós akontese iha munisípiu seluk.
“tanba ne’e ita sei laiha tan rejistu iha paralelu no ita mós sei kolabora ho ita-nia brigada, autoridade komunitária inklui jornalista sira atu informa ba sidadaun sira iha neste momentu ho kartaun eleitorál unidade jeográfika ida-idak nia suku no munisípiu, atu prepara-an hodi vota iha ida-idak nia suku orijin karik akontese segunda volta,” nia hateten.
ho ida-ne’e, stae kontinua halo preparasaun feitu bainhira akontese eleisaun segunda volta entermu lojistikamente preparadu atu fasilita eleisaun segunda volta.
 eleitór la vota iha sentru votasaun paralelu tanba la rejista iha stae
ministru transporte no komunikasaun (mtk), josé agustinho da silva, informa, aviaun qantas sei halo operasaun asegura konetividade via aérea entre timor-leste no austrália.

“akordu servisu aéreu entre governu timor-leste no austrália durante ne’e iha ona, tinan kotuk parlamentu nasionál timor-leste ratifika ona, ne’ebé sai baze ba governu austrália atu dezigna nia aviaun ruma mai timor-leste hodi asegura konetividade aérea. governu austrália mós hato’o ona karta mai governu liuhosi autoridade aviasaun sivil tiimor-leste (aactl, sigla portugés), hodi dezigna aviaun qantas mai timor-leste,” ministru josé agustinho da silva, relata hafoin hasoru primeiru-ministru (pm), taur matan ruak, iha rezidénsia farol, tersa ne’e.
 hafoin ratifikasaun akordu, aban aviaun qantas voo dahuluk mai timor-leste
nune’e, dokumentu kona-ba air operation certificate (aoc) ne’e autoridade aviasaun sivil sertifika ona, katak dokumentu sira ne’e prienxe ona rekezitu tékniku.
aleinde ne’e, mtk liuhosi aactl hasai ona sertifikadu no manda ona ba autoridade aviausaun sivil austrália nian.
kona-ba preparasaun téknika, sei iha koordenasaun entre embaixada austrália no ministériu negósiu estranjeiru no kooperasaun (mnek) timor-leste, atu anunsia voo dahuluk iha austrália ne’ebé tuir planu iha loron 27 marsu 2022.
enkuantu, atu konkretiza planu ne’e, ajénsia nasionál aviasaun timor-leste (anatl) sei prienxe mós espasu ba reprezentante aviaun qantas iha timor-leste, atu nune’e bele asegura voo komersiál bainhira realiza.
“asuntu ne’ebé governu timor-leste liuhosi ministériu transporte no komunikasaun sei husu mak liga ho presu billete mínimu no másimu, tanba realizasaun voo ne’e atu fasilita movimentu populasaun, tanba ne’etenki iha serteza kona-ba situasaun ne’e. tanba ne’e, aviaun qantas disponível atu oferese dadus presu billete,” ministru subliña.
 ministériu saúde, relata kazu detetadu pozitivu foun 24,  rekuperadu  22 no kazu ativu sa’e ba na’in-836.
”kazu detetadu foun, ohin, na’in-247,  rekuperadu  22 no  ativu na’in-836,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu  tersa ne’e.
nune’e, hahú 21 marsu 2020 to’o 08  fevereiru 2022  iha kumulativu kazu konfirmadu 20.748 no óbitu 122.
hosi horisehik mai ohin, laboratóriu nasionál saúde halo teste pcr 739 kompostu vijilánsia sentinela tolu, rastreiu ba kontaktu 360, rastreiu aleatóriu 299, viájen internasionál 75, follow up iha kuarentena rua.
alende ne’e, totál teste pcr ne’ebé halo iha 07 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 149 hanesan maubisse 15 , maliana rua viqueque laiha, suai 16, baucau tolu, ermera laiha, raeoa laiha, hngv 113, lautém laiha no vera-cruz laiha.
populasaun elijível tinan 18 ba leten, ne’ebé simu ona vasina to’o iha loron 08 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (82,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,3% no simu ona doze daruak 71,0%.
hosi insidénsia covid-19 iha timor-leste, durante loron hitu ikus maka 7,0 /100 mil abitante.
iha loron  08 fevereiru 2022, izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 17 ka baixa ho covid-19  na’in-17.
covid-19: kazu detetadu pozitivu 98 no ativu na’in-611
reprezentante povu iha uma fukun parlamentu nasionál husu ministériu saúde atu intensifika fumigasaun ka regra susuk iha territóriu nasionál hodi halo prevensaun ba moras dengue.

 ms kontinua esforsu halo asaun prevensaun kombate dengue iha tl
“prevensaun ne’e ita-nia fallansu boot ida. ha’u fó ezemplu iha ha’u-nia viziñu rasik iha comoro, labarik ida mate iha loron 31 foin ba halo fumigasaun. ita haree de’it ninia períodu loron sanulu laiha asaun ne’e halo oinsá mak kazu labele sa’e makaas. ida-ne’e realidade, laiha prevensaun ne’ebé mak efeitu. tan ne’e, husu governu liu-liu ministériu saúde atu intensifika  fumigasaun ne’e presiza halo iha territóriu tomak,” deputada frente mudansa, isabel freitas ximenes, levanta iha parlamentu nasionál bainhira hala’o debate ho ministra saúde, iha sala plenária, segunda ne’e.
nune’e mós deputadu cnrt, arão noé, husu ministériu saúde atu sériu foti asaun prevensaun la’ós kazu barak mak foin foti asaun, tan ne’e presiza halo fumigasaun ativu iha bairru sira iha dili laran.
prezidente grupu mulher parlamentár timor-leste (gmptl), lidia norberta, informa tuir vizita ne’ebé gmptl hala’o direta hodi observa iha hospitál nasionál guido valadares (hngv), sentru saúde formosa no izolamentu vera cruz hatudu moras dengue afeta tebes ba populasaun liu-liu ba labarik sira.
nune’e, nia rekomenda ba parte ministériu saúde atu halo prevensaun hodi halo fumigasaun iha bairru sira, fornese moskitéiru ba populasaun ne’ebé halo konsulta, no intensifika sensibilizasaun kona-ba moras dengue ba populasaun sira.
nia husu autoridade lokál hamutuk ho komunidade servisu hamutuk hodi kontribui oinsá halo limpeza jerál iha bairru laran ho uma sira, nune’e labele fó fatin ba susuk hodi moris.
aleinde ne’e, nia dehan, rezultadu observasaun hatudu ekipamentu presiza aumenta oxijéniu, ventiladór, kama no ekipamentu médiku regula soru been ba pasiente nia isin no aumenta mákina reajente ida, kama, aimoruk no hadia haris-fatin iha sentru saúde formoza.
“tanba ne’e, husu atu fornese fasilidade hodi ajuda fó atendimentu adekuadu ba pasiente,” nia hateten.
durante fiskalizasaun nota katak, espasu iha hngv labele akumula pasiente no kama ida bele labarik na’in-rua ka tolu mak toba hamutuk.
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) prontu simu keixa reklamasaun relasiona ho implementasaun programa cesta bázika faze daruak.
inspetór jerál aifaesa, i.p, ernesto monteiro, dehan, funsionáriu aifaesa la sufisiente tun ba terrenu halo monitorizasaun, tanba ne’e maka fatin hirak ne’ebé ekipa la konsege kobre, bainhira mosu produtu balun la tuir saida mak prevee iha baze legál, autoridade lokál bele reprezenta komunidade hato’o keixa.
“iha duni funsionáriu maibé própriu ba inspesaun ne’e menus, ho nune’e ami husu nafatin partisipasaun apoia tomak hosi autoridade lokál no konsumidór rasik, katak buat ruma ne’ebé la tuir duni regra no kondisaun ne’ebé iha, ami prontu simu keixa para rezolve tuir lei ne’ebé iha no knaar ne’ebé atribui ba ami,” inspetór jerál informa ba agência tatoli, iha ninia knaar fatin, matadoru, segunda ne’e.
 governu lansa distribuisaun cesta bázika faze daruak iha aldeia baia leste
tuir nia, meiu tékniku sai difikuldade ba aifaesa hodi halo monitorizasaun ba implementasaun cesta bázika faze daruak, maski nune’e sei halo monitorizasaun durante implementasaun  programa nasionál ne’e.
“difikuldade ne’ebé ami hasoru maka falta transporte. antes ne’e ami iha veíkulu 12 ho kondisaun di’ak hotu, maibé polítikamente ho despaixu dekretu governu, limita transporte ba instituisaun hotu, entaun ami hatama tiha karreta lima ba patrimóniu estadu, ami presiza maka ami halo fali proposta, ne’ebé ami hato’o ona proposta ba sira hodi fasilita karreta ba ami hodi halo atividade liuliu monitorizasaun ba cesta bázika,” nia akresenta.
aifaesa sei halo monotorizasaun hamutuk ho instituisau seluk hanesan komisaun antí-korrupsaun (cac, sigla portugés), provedoria direitu umanu no justisa (pdhj, sigla postugés) no instituisaun seluk tan.
“ami halo ona reuniaun konjunta ida, iha sujestaun balun katak durante implementa cesta bázika, bainhira deskonfia foos kahur maka ami sei hapara provizóriu, halo tiha prosesu maka bele kontinua, aleinde ne’e bainhira produtu sira fahe mak deskonfia la loos, ami sei foti amostra, hafoin ami loke prosesu ba empreza ne’ebé toma-konta ba distribuisaun,” nia esplika.
entretantu, foin lalais iha lansamentu no distribuisaun cesta bázika faze daruak ne’ebé hala’o iha 17 juñu 2022 partisipa mós hosi aifaesa, cac no pdhj, ne’ebé molok entrega produtu sira ba benefisiáriu sira, ekipa aifaesa, i.p halo uluk verifikasaun ba produtu sira.
prezidente parlamentu nasionál timor-leste, aniciteo longuinhos guterres lopes, tersa (22/03) ne’e, hala’o reuniaun bilaterál ho prezidente uniaun inter-parlamentár ka inter parliamentary union (ipu), duarte pacheco, hodi diskute kona-ba kooperasaun bilaterál entre parlamentu timor-leste ho ipu ba oin, iha nusa dua, bali, indonézia.

 prezidente parlamentu sei partisipa konferénsia mundiál ipu iha indonézia
“timor-leste propoin mós ba prezidente ipu, atu haree oinsá grupu cplp no g7+ bele sai hanesan observadór ba ipu,” refere komunikadu imprensa ne’ebé agência tatoli asesu.
prezidente uniaun inter-parlamentár, duarte pacheco, informa ipu sei halo avaliasaun no estudu kle’an ba observadórs atuál ba sira-nia kontribuisaun no partisipasaun ativa iha âmbitu reuniaun ipu.
“felizmente, inisiativa ne’e di’ak tebes, hodi bele konsidera iha reuniaun asembleia uniaun inter-parlamentár (ipu) tuir mai iha rwanda,” nota ne’e hateten.
prezidente ipu ne’e propoin atu timor-leste sai uma-na’i) ba reuniaun grupu g20 hosi país cplp iha díli, entre loron 04-05 outobru 2022 molok reuniaun grupu g20 iha jakarta, indonézia iha loron 06-07 outobru, 2022.
 atuál asesór jurídiku ministériu justisa, tiago amaral sarmento, hateten nia parte simu ona kontaktu hosi primeiru ministru, taur matan ruak, atu assume kargu ministru justisa hodi troka manuel cárceres ne’ebé sofre remodelasaun.
“ha’u simu ona kontaktu hosi primeiru ministru, taur matan ruak katak, ha’u nia naran tama lista membru governu foun ne’ebé aban tuku 9:00, atu simu pose iha palasiu prezidensiál nuudar ministru justisa,” tiago sarmento hateten ba agência tatoli via rede sosiál, segunda ne’e.
  membru governu na’in-haat tama iha lista remodelasaun
tuir ajenda, tersa (22/3),  prezidente repúblika, francisco guterres lú-olo fó pose ba membru governu foun hanesan tiago amarál ba ministru justisa, abél pires asume kargu ministru obra públiku hodi subtitui salvadór eugénio soares dos reis pires, atuál diretór jerál ba kooperasaun externa iha ministériu finansa, antónio freitas troka sara lobo brites  ba asume kargu vise ministro finansa no atuál prezidente konsellu veteranu ainaro, julio da conceição “loro mesak” subtitui gil da costa monetiro ‘oan soru’ ba kargu sekretáriu estadu ba asuntu antigu kombatente libertasaun nasionál.
nune’e, tiago sarmento dehan nuudar mate restu masakre santa cruz iha loron 12 novembru 1991, sente orgullu tanba hetan konfiansa hosi xefe governu hodi hola parte iha viii governu konstitusionál hodi kaer pasta hanesan ministru justisa.
“ha’u orgullu ho konfiansa ne’ebé primeiru ministru, taur matan ruak iha hodi hili ha’u ba kargu ministru justisa no konfiansa hosi estadu liuhosi prezidente repúblika, francisco guterres ne’ebe nomeia atan ha’u ba knaar ida ne’e,” tiago sarmento orgullu.
tiago sarmento hatutan: “agradese ba maromak ho matebian sira no raí lulik timór. ha’u nia belun mate restu 12 no tulun ho kbiit, nune’e ha’u simu knaar ida ne’e atu serbí ba rai no povu timor-leste, atu nune’e ha’u bele hala’o knaar tuir lei haruka”.
molok ne’e, primeiru ministru (pm), taur matan ruak, hateten prosesu halo remodeasaun ba membru viii governu konstitusionál ne’e na’in-haat nia naran mak tama lista remodelasaun ne’e.
viii governu konstitusionál forma liuhosi plataforma partidu libertasaun populár (plp), frente revolucionária de timor-leste independente (fretilin) no kmanek haburas unidade nasional timor oan (khunto).
  plp hahú prepara lista troka membru governu ne’ebé hetan remodelasaun
ekipa autoridade inspesaun no fiskalizasaun atividade ekonomia sanitária no alimentár, institutu públiku (aifaesa, i.p), kuarta ne’e, halo inspesaun ba loja sira iha dili laran hodi konfirma folin nesesidade bázika.
“ohin ita halo inspesaun ba loja sira iha dili laran hodi haree folin sasán nesesidade bázika sira iha loja tanba tuir informasaun katak daudaun ne’e folin sasán aumenta,” inspetór jerál aifaesa, ernesto monteiro, iha loja fortuna, colmera, dili.
notísia relevante : ekipa aifaesa sei halo inspesaun bá munisípiu haat
inspetór jerál aifaesa, ernesto monteiro, konfirma presu sasán nesesidade bazika ba traballadór iha loja creative furak, kuarta (19/01). francisco sony
nune’e, durante inspesaun, ekipa la deteta folin sasán sa’e maibé konsidera normál.
“hosi ita-nia inpsesaun la deteta empreza sira hasa’e folin nesesidade bázika sira hanesan foos, mina, no terigu, ne’ebé konsidera presu ho kategoria normál tanba tuir lei númeru 29/2011 normál, la liu 10-15 %,” nia akresenta.
traballadór iha loja crative furak (lcf). francisco sony
iha fatin ketak, asistente jerente, loja creative furak, yanty zaka, hateten, iha verba balun hanesan mina tein sa’e oituan tanba impaktu covid-19.
“ami sosa no mai fa’an fali ho folin sa’e oituan maibé la barak ida ami hasa’e $0,25 de’it ba mina, foos no sira seluk hasa’e to’o $0,50, ne’ebé ami fa’an sasán ne’e normál la liu hanesan lei mensiona,” nia dehan.
enkuantu, loja fortuna hasa’e folin mina tein oituan tanba sira rasik mak fábrika.
ekipa  aifaesa halo inspesaun ba loja alfa dili, creative furak, fortuna, perisos no seluk tan.
eleitór balun iha sentru votasaun paralelu eskola tékniku vokasionál (stm) bekora lamenta ho prosesu votasaun ne’ebé realiza iha fatin refere. tanba, naran la sai iha lista eleitór ba eleisaun prezidensiál perióde 2022 -2027, maske halo ona rejistu liuhusi pesoál sekretariadu tékniku administrasaun eleitorál (stae).
eleitór husi munisípiu viqueque, suku maluro, eugénio nunes pinto, sente triste labele ezerse nia direitu nu’udar sidadaun hodi tuir votasaun maske antes ne’e halo ona rejistu liuhusi pesoál stae ne’ebé lori lista bá universidade nasionál timor lorosa’e (untl).
eleitór husi munisipíu viqueque, suku maluro, eugénio nunes pinto. foto tatoli/cidalia fatima
eugénio nunes pinto hamutuk ho eleitór kuaze 20 hato’o ona asuntu ne’e ba parte stae maibé konfirma katak laiha mekanizmu seluk hodi rezolve problema refere.
“hau sente triste tebes tanba ha’u rejistu iha untl no bainhira ohin ha’u mai atu ezerse direitu iha ne’e maibé ha’u konfirma ba naran la mosu iha ne’e. sente triste tebes ba ida ne’e tanba ha’u lakon direitu. ami hato’o ona ba sira maibé dehan laiha mekanizmu seluk atu rezolve ba iha problema ida ne’e”, eugénio nunes pinto dehan ba jornalista iha sentru votasaun paralelu stm bekora, sábadu ne’e.
iha fatin hanesan, eleitór husi munisípiu viqueque, ana berta dos santos, ne’ebé la rejista hodi tuir votasaun iha sentru paralelu lamenta ho stae nia servisu tanba la konsege fó sosializasaun klean ba komunidade atu bele halo rejistu.
“ha’u rekoñese katak ha’u la rejista duni, maibé ne’e tanba ha’u lahatene no la rona informasaun konaba ida ne’e. tuir loloos tenke sosializa liuhusi xefe aldeia sira no xefe suku sira iha kada bairru”, ana berta hateten.
hatán ba preokupasaun, prezidente sentru votasaun paralelu stm bekora, domingas soares, esplika dader ne’e iha eleitór barak mak hato’o ona sira nia problema hanesan. maibé, sentru votasaun paralelu atende de’it eleitór sira ne’ebé naran hakerek iha lista ne’ebé destaka husi stae nasionál.
“prosesu rejistu ne’e antes  ne’e halo husi fevereiru to’o loron 03 marsu ne’e. formuláriu ami fahe hotu no ami ba too iha eskola sira, merkadu  no ami mos avizu ba eleitór husi munisípiu sira bele vota iha ne’e. ohin eleitór balun mai ko’alia dehan sira rejistu maibé naran laiha. ami husi sentru paralelu bazeia de’it ba lista ne’ebé destaka ona husi stae nasionál mai ami. se karik naran iha lista mak sei vota, kuandu naran laiha ami labele atu autoriza vota”, domingas soares esplika.
totál votante husi sentru votasaun paralelu tolu iha munisípiu dili hamutuk 4032. enkuantu husi sentru votasaun paralelu stm bekora atende de’it ba eleitór hamutuk 1641 ne’ebé rejistadu ona tuir dadus husi stae nasionál ba eleitór husi munisípiu tolu hanesan lautein, baukau no vikeke.
observasaun iha tatoli iha terrenu nota katak, eleitór sira kontinua protesta atu bele ezerse sira nia direitu maske stae fó ona esplikasaun katak eletór ne’ebé naran laiha lista sei labele tuir votasaun ba eleisaun prezidensiál 2022-2027.
eleisaun iha sentru votasaun paralelu stm bekora hetan mós seguransa másima husi polisía nasíonal timor-leste (pntl) no akompaña husi pesoál observadór husi misaun observasaun uniaun europeia, komisaun nasionál ba eleisaun (cne, sigla portugés) no seluk tan.
komandante pntl munisípiu covalima, superintendente basilio de jesus, aprezenta preokupasaun komandu pntl ba komisaun b parlamentu nasionál ne’ebé trata asuntu defeza seguransa no negósiu estranjeiru atu halo rekrutamentu ba pesoál seguransa pntl na’in-243 destaka iha covalima.

“ha’u ohin aprezenta ona ba komisaun b parlamentu nasional presiza atu aumenta pesoál polisia iha munisípiu covalima aumenta 243 atu kompleta númeru 300 ba tinan 2023 to’o 2024 iha fronteira postu tilormar, fohorem, fatumea, fatululik no maucatar ne’ebé ho efetivu na’in-hitu (7) de’it,” superintendente basilio de jesus hateten ba jornalista sira, hafoin enkontru ho komisaun b parlamentu nasionál, iha salaun komandu pntl covalima, kinta ne’e.
razaun atu aumenta pesoál seguransa pntl iha covalima, tanba hararak halo prevensaun tranzasaun ilegal iha fronteira entre sidadaun timor-leste ho sidadaun indonesia.
nia rekomenda ba komisaun b parlamentu nasionál atu kria merkadu tradisionál iha fronteira hodi fasilita komunidade atu faan sira-nia produtu lokal hodi hamenus movimentu ilegal iha fronteira.
durante ne’e, pntl covalima rejista kazu ilegál iha fronteira tanba sidadaun sira halo movimentu hodi sosa nesesidade baziku liuhosi dalan ilegál.
aleinde ne’e mós komandante aprezenta situasaun jerál no hato’o rekomendasaun ba komisaun b pn kona-ba kondisaun reál liga ekipamentu no meiu apoiu membru pntl hanesan komunikasaun, transporte no seluk tan.
prezidente komisaun parlamentu nasionál, josé agostinho sequeira hateten, komisaun b parlamentu nasionál nia prezensa iha covalima haree situasaun no difikuldade ne’ebé durante ne’e komandu pntl covalima enfrenta.
“ita ko’alia kona-ba efetivu ka membru parte ne’ebe sensivel ha’u la temi numeru, maibe presiza atu aumenta no hadi;a infraestrutura uniforma ba membru sira,” deputadu ne’e dehan.
aleinde aumenta membru efetivu, nia parte ko’alia mós kona-ba situasaun no difikuldade ne’ebé komandu pntl enfrenta hanesan sidadaun sira halo movimentu ho ilegál iha fronteira.
“ami mai atu haree situasaun no difikuldade ne’ebé mak komandu pntl covalima enfrenta, hodi ko’alia kona-ba kauza atividade ilegál akontese iha fronteira mak sidadaun sira kontinua halo movimentu ilegál hodi buka hatene númeru kazu ne’ebé aas iha fronteira,” nia dehan.
tanba, durante ne’e timor-leste seidauk iha kompañia ne’ebé importa mina-rai tanba atu evita atividade ilegál, liu-liu mina-rai ajuda komunidade sira sosa atu uza ba tein
“ha’u rekomenda ba polisia bainhira ita kastigu ita nia fronteira tenke tetu valór ekonomiu bainhira komunidade lori mina-rai 5.000, ita bele fó sansaun maibé mina jerigen ida-ne’e nia presiza duni,” nia hateten.
tanba ne’e tenke halo klasifikasaun ba atividade ilegál ne’ebé fo impaktu ekonomia hanesan tráfiku de arma, tráfiku umanu no droga sai hanesan polítika krime trans nasionál la’ós responsabilidade hosi polisia de’it maibé mós nasaun viziñu indonézia.
hafoin simu ejizénsia bainhira governu aprezenta orsamentu jerál estadu komisaun b hanesan trata asuntu defeza no seguransa iha obrigasaun atu haree sira-nia orsamentu kona-ba dezenvolvimentu hosi komandante.
tuir dadus komunidade sira halo movimentu ilegal iha fronteira hanesan faan animál sira, ai-kameli, kami, bani-been, kafé, mina-rai, gazoel, motor, kareta, sigaru no tabakú.
ministériu obra públika (mop) liuhosi diresaun nasionál aprovizionamentu (dna) kontinua sensibiliza dekretu-lei númeru 17/2021 ne’ebé ko’alia kona-ba sertifikasaun no inskrisaun ba empreza lokál konstrusaun sivíl no empreza konsultáriu tékniku sivíl iha munisípiu hotu.
diretór nasionál aprovizionamentu, quitiliano belo, hateten, departamentu rejistu venda no departamentu jestaun kontratu servisu hamutuk ho kámara komérsiu indústria timor-leste (cci-tl, sigla portugés) hafoin asina akordu iha tinan kotuk, hetan tulun hosi cci-tl nasionál no munisípiu hodi ekipa kontinua tun kedas ba munisípiu sira hodi halo diseminasaun dekretu-lei.
“tuir loloos, prosesu rejistu hahú ona iha inísiu janeiru  liubá, maibé tanba de’it kestaun téknika no administrativa, kolega sira seidauk konsege halo rejistu, maski nune’e, kolega sira serbisu nafatin hodi halo diseminasaun lei no guai apoiu ba munisípiu sira hotu, molok hahú halo emisaun ba sertifikadu no hela de’it rejiaun administrativa espesiál oé-cusse ambeno (raeoa) mak seidauk, espera bele akontese fulan oin,”  diretór nasionál hateten liuhosi nota ne’ebé agência tatoli asesu, segunda ne’e.
 mop-cci selebra akordu pra-kualifikasaun empreza konkorre konkursu públiku
nia konsidera, sertifikasaun ne’e la’os buat foun tanba antes ne’e mop konsege sertifika no valida empraza lubuk ida to’o iha tinan 2015, maibé tanba sistema (plataforma) experidu, entaun mop para tiha no halo emprezáriu barak lakon sertifikasaun ne’e.
“nune’e, bainhira ami simu orientasaun hosi ministru obra públika, ami koko organiza-an hodi reativa fali sistema no kontinua halo aprosimasaun ho cci-tl hodi akomoda mós hanoin balun hosi cci-tl nian katak emprezáriu timor-oan prontu ona atu ezekuta obra ho montanta millaun $1,5 to’o laiha limite, ikus mai lei alteradu,” nia akresenta.
esforsu hirak ne’e nu’udar maneira ne’ebé estadu liuhosi governu halo hodi kapasita no kapitaliza emprezáriu no rekursu enjiñeiru empreza.
governu ne’e to’o mai konkluzasaun katak tempu ona atu promove projeitu sira tuir lei no regra sira, katak kualker projetu hotu tenki liuhosi konkursu públiku, nune’e empreza ne’ebé manán ho responsablidade bele ezekuta obra ne’ebé mak nia manán (la fa’an tun sa’e) hodi garante kualidade ba tinan naruk.
“ita hotu nia mehi hakarak hakbiit kontratór konstrusaun sivíl nian, liuliu munisípiu dili no territóriu timór laran tomak, sai parseiru forte hodi bele ajuda governu kria kampu ba serbisu. aleinde ne’e ita mós hakarak empreza konstrusaun sivil sira bele hetan grau ne’ebé merese duni, nune’e bele iha kbiit mós hanesan ho ema internasionál sira, maski la’ós fasil,”nia akresenta.
maibe ho lei sertifikasaun ne’ebé iha ona, pelu menus bele ajuda ona setór privadu nasionál sira hetan rekoñesimentu no valór ne’ebé ekiparadu ho ema internasionál bainhira hetan atribuisaun sertifikadu a, b1 b2 no c.
“tanba ne’e, mop liuhosi diresaun nasionál aprovizionamentu no diresaun jerál administrasuan no finansa konvida setór privadu nasionál, liuliu sira ne’ebé haknaar-an iha konstrusaun sivíl atu rejistu ita boot sira nia-an, nune’e bele hetan rekoñesimentu  tuir lei hateten katak grau a 1500 laiha limitasaun, grau b1 750-1500b2 250-750 no c 25-250,” nia subliña.
nune’e, mop liuhosi dna nakloke nafatin ho sujestaun no rekomendasaun hosi setór privadu sira hodi mellora no hadi’a liután sistema sertifikasaun.
“husu mós ba presidente cci-tl ho ekipa atu mantein halo asesoria no advokasia téknika ba ita-nia polítiku sira hodi hadi’a liután lei sertifikasaun no lei aprvizionamentu, nune’e labele iha diferénsia entre lei rua ne’e iha futuru oin mai,” nia dehan.
 diretór nasionál saúde iha familia, vitór soares, hateten, ministériu saúde planu harii fatin hakmatek-ualu iha munisípiu-sira ba ema ho vitíma violénsia bazeia ba jenéru.
“iha tinan 2021 ba 2022, ita harii tan fatin estabelesimentu ualu ba ema ho vítima violénsia bazeia ba jenéru ne’ebé halo hotu ona levantamentu husi enjeñeriu sira no prodús ona dezeñu ho bill of quantity (boq) tuir orsamantu ne’ebé mak kolokadu  ba tinan 2022 ninian,’’ diretór vitór, hateten iha city8, manleuana-dili, segunda ne’e.
daudaun, ministériu saúde mós halo ona kapasitasaun ba professional saúde sira hanesan médiku, parteira no enfremeira atu fó atendimentu ba kazu violénsia bazeia ba jenéru iha sentru saúde internamentu sia ne’ebé eziste iha territóriu-laran.
sentru saúde internamentu sia ne’e, kompostu hosi munisípiu lautém, viqueque, manatuto , same, ainaro, aileu,  liquiça no ermera iha rua ida iha sentru saúde gleno no iha sentru saúde guisarudo.
“ita fó ona treinamentu no kapasitasaun ba sira inklui diretór munisípiu no xefe sentru saúde tanba kazu violénsia bazeia ba jenéru ne’e la’ós kazu bainbain no la’ós hanesan pasiente bainbain tau hamutuk ho pasiente jerál, maibé buka fatin multifunsaun  ida  atu ezame  ba kazu sira ne’ebé mak ligadu ba violénsia bazeia ba jenéru,’’nia afirma.
komunidade no kombatente ida iha aileu, fernando de jesus, husu kandidatu prezidente repúblika, francisco guterres lú olo, bainhira re-eleitu presiza tau atensaun hodi re-verifika fali dadus veteranu ne’ebé rejista iha 2009 no dadus foun ne’ebé daudaun ne’e verifika ho didi’ak, tanba iha tempu rezisténsia númeru veteranu uitoan maibé agora númeru boot tebe-tebes.

 reeleitu: lú olo propoin governu harii sede ba arte marsiál
“iha aileu ema-ne’ebé uluk luta hahú iha 1975 maibé hetan de’it pensaun ho grau 4a7. nune’e mós hanesan ita haree veteranu uluk uitoan maibé agora númeru boot hodi simu pensaun. entaun ha’u husu prezidente foun atu oinsá tau atensaun reverifika fali dadus hodi haree didi’ak bazea ba ema-nia envolvimentu iha luta,” nia hateten iha ámbitu kampaña ho tipu diálogu ne’ebé kandidatu pr lú olo hala’o ho apoiante no simpatizante iha salaun timor klaran, aileu vila, tersa ne’e.
nia mós husu mós xefe estadu bainhira reeleitu servisu hamutuk ho ezekutivu oinsá kontinua implementa programa uma kbiit laek (ukl) ba povu tomak iha territóriu nasionál liu-liu ba povu kbiit laek sira.
parte seluk, husu atu tau orsamentu ba arte marsiál hodi hakbiit atividade dezenvolve sira-nia talentu desportu hodi bele kompete iha eventu nasionál no internasionál.
entretantu, jacinto borges, husu ba kandiodatu ne’ebé eleitu sai pr karaik tenke kria kondisaun dignu ba veteranu sira iha postu administrativu laulara hodi presiza aprova lei ruma harii uma ba veteran sira ne’ebé uluk luta ba timor-leste nia autodeterminasaun ne’e.
kona-ba programa estrada, bee mos, la’os kompeténsia pr nian maibé hein katak mandatu mai bele hamutuk ho governu atu haree.  
reprezentante feto, sabina gusmão, bolu antesaun ba prezidente repúblika foun atu tau atensaun ba inan-faluk ne’ebé balun moris kondisaun marjinalizadu ho labarik abandonadu iha dalan ninin sira-ne’e.
“ida-ne’e mak ami husu atu tau atensaun ba feto-falun no oan-ki’ak sira ne’ebé abandonadu,” nia dehan.
hatán ba preokupasaun hirak ne’e, lú olo hateten programa dezenvolvimentu nia parte nafatin bolu atensaun ba ezekutivu liuhosi primeiru-ministru atu bele implementa programa sira liga ba povu nia moris di’ak, tanba iha nia mandatu atuál hanesan xefe estadu sempre halo komunikasaun ho ezekutivu no bainhira re-elitu nafatin tau atensaun.
“dalan ba prezidente repúblika bele koopera nafatin ho governu liuhosi nia programa no orsamentu ne’ebé parlamentu nasionál aprova responde ba povu nia problema sira-ne’e,” nia hateten.
koordenadór plataforma koligasaun viii governu konstitusionál no atual sekretáriu jerál partidu fretilin, mari alkatiri, hateten estabelesimentu plataforma entre fretilin, plp, khunto hakarak hametin liután atu lori governu ne’e to’o mandatu ramata no iha tinan lima mai ne’ebé halibur mós partidu sira seluk hanesan os verdes, frente mudansa no sira seluk.  
nia sempre hasoru malu ho primeiru-ministru viii governu hodi ko’alia implementasaun programa sira hanesan implementasaun uma kbiit la’ek (ukl) ne’ebé mai hosi viii governu nia programa iha tinan ne’e nafatin kontinua, cesta bázika ho programa sosiál no infraetrutura sira seluk sei nafatin la’o.
aleiende sei tau fundu veteranu orsamentu millaun $100 hodi haree kestaun veteranu, no hanoin mós proposta ida hanesan dekretu lei hodi hadi’a populasaun hirak ne’ebé sira-nia uma ho kondisaun ladún di’ak no hirak ne’ebé harii ho duut oinsá mak halo reabilita no hanoin atu kria sede no jináziu ba arte marsiál no rituál sira-ne’ebé exista iha timor-leste hodi hala’o atividade treinu hodi dezenvolve desportu joven sira-nian.
nune’e mós, sei kria dekretu-lei oinsá fó subsídiu ba povu iha fulan-dezembru tanba funsionáriu públiku sira kada tinan sempre hetan saláriu desímu terseiru.
“tanba ne’e atu kontinua programa sira ne’e mak kandidatu lú olo tenke eleitu sai prezidente repúblika ba mandatu daruak hodi bele garante estabilidade polítika no governativa,” nia hateten.
 ekipa nasionál verifikasaun dadus veteranu rejistadu 2009 foin verifika 120.000-resin
diretór ud palma mtc, filomeno baptista, hateten hahú tinan 2021 to’o agora pedidu sosa motór sempre aumenta, nune’e halo stock ne’ebé iha la to’o hodi hatan pedidu kliente atu sosa.
“baibain ne’e ami buka ema atu sosa, maibé ba tinan ne’e foin dahuluk, ami-nia motór tama unidade 438, ema sosa na’in mak mai barak liu tiha fali motór, maski iha ne’e motór ho tipu oioin maibé ema buka liu mak new beat sporty cbs,” filomeno baptista informa ba agência tatoli, iha ninia knaar fatin, tersa ne’e.
tuir responsável empreza ne’e, tama janeiru 2022, dealer hatama motor besik unidade 500 hosi indonézia.
“desde loron 13 janeiru to’o agora, ema mai atu sosa de’it motór new beat sporty cbs, hahú dadeer de’it fatin ne’e nakonu maibé motór mak nia stock hotu,” nia akresenta.
motór ho marka new beat sporty cbs, dealer fa’an ho presu $1.400 (folin iha indonézia rp16.315.000), beat sporty cbs iss ho presu $1.450, no new beat street $1.425.
“motór sira seluk ne’e nia stock iha, maibé ita-nia maluk sira buka de’it mak new beat sporty cbs,” nia dehan.
nune’e, parte dealer iha planu atu sosa tan motór favoritu ne’e iha fulan-fevereiru nia-laran, maibé susar tanba mákina ba tipu new beat sporty cbs iha indonésia laiha no baibain haruka hosi japaun.
sekretáriu estadu kooperativa (sekoop), elizário ferreira, semana ne’e, fó pose ba estrutura kooperativa kréditu uniaun tolu no kooperativa multi-setorál hamutuk rua, iha salaun timor rai klaran, postu administrativu aileu vila, munisípiu aileu.
“ha’u husu ba kooperativa foun lima ne’ebé foin estabelese atu evita dependénsia maka’as hosi ajudu li’ur, maibé apreende hamriik mesak ho ain rasik hodi nune’e bele iha sustentabilidade ba futuru, no mós kooperativa sira tenki iha interdependénsia ba malu, katak kooperativa sira tenki iha estudu komparativu ba kooperativa sira seluk,” governante ne’e hateten hanesan agência tatoli sita, kinta ne’e.
 sekoop-bctl fasilita formasaun literasia finanseira ba formandór kooperativa
serimónia pose ne’e akompaña mós hosi country director plan international, dellyana ximenes, sekretáriu munisípiu aileu no segundu komandante polísia nasionál timor-leste (pntl) munisípiu aileu.
antes ne’e plan international harii grupu hamutuk 15 iha aileu durante tinan barak nia laran hodi halo akompañamentu, maibé iha tinan kotuk grupu hirak ne’e iha inisiativa rasik hato’o pedidu ba parte sekoop hodi fasilita formasaun bázika ba sira hodi nakfilak-an sai kooperativa tuir regulamentu ne’ebé maka iha.
“ha’u agradese ba plan international ne’ebé durante ne’e forma ona ita-nia komunidade no juventude sira iha tempu naruk nia-laran, parte sekoop kontinua asegura kooperativa hirak ne’e atubele iha ninia sustentabilidade hodi fó moris ba vida ekonomia no membru sira iha rai laran,” nia akresenta.
sekretáriu estadu dehan, ba oin sekoop sei fasilita formasaun no akompañamentu ba kooperativa hirak ne’e to’o hamriik mesak.
iha biban hanesan, country director plan internasionál, dellyana ximenes, husu ba grupu hirak ne’ebé mak nakfila-an sai ona kooperativa, hodi nafatin hatudu unidade no valoriza malu maski hasoru problema kiik-oan sira, hodi nune’e kooperativa ne’e labele mate iha dalan klaran.
kooperativa sira ne’ebé simu pose mak hanesan kréditu uniaun tane no haburas komunidade rural (cu thakura), kooperativa kréditu uniaun hamutuk haforsa susesu ba futuru (cu hahasufu), kooperativa kréditu uniaun hamutuk reforsa ekonomia rural (cu hrer), kooperativa multi-setoriál juventude haburas agrikultura munisípiu aileu (jhama), no kooperativa multi-setoriál hametin komunidade rurál (hkr).
 utilizadór servisu finanseiru dijitál ba tranzasaun liuhosi produtu telemor mosan no telekomsel tpay, husu ba operadór telekomunikasaun rua ne’e atu hadi’ak no aumenta kapasidade rede internet iha postu administrativu baguia, munisípiu baucau, nune’e sira bele halo tranzasaun ho di’ak.
kliente celestino da conceição konsidera programa kampu dijitál benefisia direta populasaun maibé difikuldade ne’ebé sira sempre hasoru maka liña internet.
“programa ne’e di’ak tebes tanba tulun ona ami kbiit-laek no povu kiik sira tanba ami bainhira presiza haruka osan ba ami-nia oan iha dili ka baucau ami la presiza gasta tan osan $20 no $30 hodi ba to’o iha sira-nia fatin hodi fó osan ba sira. maibé atu fasilita di’ak liután maka presiza hadi’ak rede intenet no aumenta kapasidade tanba sistema ne’e dijitál entaun presiza rede internet ne’ebé di’ak,” kliente celestino hato’o preokupasaun ne’e bainhira partisipa iha formasaun sobre operasaun servisu finanseiru dijitál ne’ebé organiza hosi banku sentrál timor-leste (bctl, sigla portugés), iha salaun administrasaun baguia, sesta ne’e.
 administradór baguia agradese bctl fó formasaun kona-ba sistema kampu dijitál
iha biban hanesan, kliente mario xavier da silva realsa, ko’alia kona-ba servisu dijitál signifika sistema ne’e maioria uza rede internet, maibé haree fali ba liña internet iha postu baguia rasikk ladun sufisiente ne’ebé difikulta tebes bianhira halo tranzasaun.
“kuandu rede internet ladi’ak mak bele kria sistema dijitál ida modernu oinsa mós programa ne’e sei labele realiza,” nia preokupa.
administradór postu baguia, antónio dos ramos, akresenta populasaun maioria iha baguia uza telemovel liuliu uza kartaun ka sim-card telemor,  telekomsel no timor telekom.
tanba ne’e, nia husu ba operadór telekomunikasaun tolu ne’e atu harii tan torre iha baguia hodi nune’e bele fasilita liután populasaun sira.
“ami maioria uza kartaun telemor, tanba rede di’ak oitoan. ida ne’e la’ós ami lagosta telekomsel no timor telekom, ami mós hakarak uza maibé ninia rede mak la asesu duni tanba ne’e mak sé bele karik harii torre iha ami-nia área ne’e, nune’e ami bele uza hotu kartaun hosi timor telekom no telekomsel nian,” administradór ne’e sujere.
hatan ba preokupasaun ne’e, vise-governadór bctl, venâncio maria alves haktuir, kona-bá liña internet ne’e kompeténsia operadór telekomunikasaun sira hanesan timor telekom, telemor no telekomsel.
tanba ajénsia tpay ne’e produtu ida hosi telekomsel duni ho ajénsia ida hosi telekom ne’ebé bolu naran financial tecnology (filtec), sira ne’e mak bctl superviziona no regura, maibé operadór telekomunikasaun ne’e ministériu transporte no komunikasaun liuhosi autoridade nasionál komunikasaun (anc) mak regula.
“maibé ami ko’alia ona ho operadór sira balun hanesan telemor sira kompromete katak sira planea ona atu harii tan torre iha suku haikoni, postu baguia. espera mós telekomsel bele konsidera hodi aumenta kapasidade liña internet, tanba ida ne’e bele ajuda liután komunidade”, nia hateten.
notísia relevante : utilizador apresia implementasaun sistema kampu dijital hosi bctl 
planu ministériu agrikultura no peska (map) iha tinan ne’e atu halo akizisaun fini nuu hosi nasaun indonézia, malázia no tailándia, iha hela prosesu tanba situasaun covid-19.
“planu atu sosa fini nuu 10.000 hosi nasaun tolu atu halo revitalizasaun iha rai ektare 100 iha munisípiu viqueuqe no fatin seluk, agora iha hela prosesu tanba daudaun situasaun covid-19, ne’ebé númeru moras ne’e sa’e iha nasaun sira ne’ebé ita atu sosa nuu,” ministru, pedro dos reis informa ba agência tatoli,  iha salaun map, comoro, tersa ne’e.
 map planeia sosa fini nuu hosi nasaun-tolu hodi lori varidade
iha sorin seluk, diresaun nasionál agro-komérsia halo hela preparasaun másimu iha terrenu atu esforsu lalais sosa fini nuu.
“ha’u fó ona orientasaun ba diresaun nasionál agro-komérsia atu prosesa lalais iha terrenu, tanba planu atu sosa no kuda ne’e tenke mai ho variadade di’ak, entaun ita tenke ba foti fini ne’ebé kualidade,” nia akresenta.
maski ho situasaun covid-19, maibé iha meiu buka atu aselera prosesu tanba preparasaun iha terrenu iha ona.
nune’e mós, embaixadór indonézia ba timor-leste, okto dorinus manik, hateten, kona-ba atu revitaliza nuu iha viqueque, sira-nia parte prontu fó apoiu tékniku iha rai-tahu viqueque hodi halo revitalizasaun nuu.
“espera covid-19 ne’e bele lakon, nune’e movimentasaun entre nasaun rua bele la’o normál, tanba prosedur ne’ebé kada nasaun aplika la hanesan,” nia tenik.
diretór ezekutivu ajénsia nasionál avaliasaun akreditasaun akadémiku (anaaa), edmundo viegas, relata, tinan ne’e prevee orsamentu ho montante $371.000 atu kontinua halo avaliasaun ba instituisaun ensinu superiór haat foun no realiza programa prioridade sira.

“avaliasaun instituisaun haat ne’e realiza ona iha tinan kotuk, maibé tanba prazu lisensiatura institusionál ramata ona, mak husu tempu ba ministériu atu tinan-ida tan bele avalia hodi hetan akreditasaun institusionál ba dahuluk iha tinan ne’e. aleinde ne’e orsamentu ne’ebé prevee ami atu implementa programa prioridade sira,” diretór anaaa hateten iha ninia knaar fatin, balide, kinta ne’e.
  anaaa aprezenta ona rezultadu avaliasaun programa 25 ba messk
institutu haat ne’ebé atu hetan avaliasaun tinan ne’e maka institutu politékniku betanu (ipb), institutu são joão de brito (isjdb), institutu boaventura timor-leste (ibtl) no joão saldanha university (jsu).
aleinde ne’e, anaaa sei re-avalia tan kursu balun ne’ebé hetan ona akreditasaun iha tinan-lima liubá, tanba prazu mós ramata ona.
“iha tinan 2016, ami avalia kursu 11 no tinan 2017 avalia kursu 26, ne’ebé ita iha totál kursu 37 maka ita avalia iha momentu ne’e, maibé tinan ne’e ita atu re-avalia kursu 36 de’it tanba kursu ida hosi tinan 2016 hetan akreditasaun iha tinan 2018, maibé depende ba orsamentu, kuandu la sufisiente ita deside halo uluk re-avaliasaun ba kursu 10 hosi tinan 2016,” nia akresenta.
enkuantu, kursu 11 ne’ebé anaaa avalia iha tinan-lima ba kotuk, hosi universidade orientál (unital) ba kursu jestaun la hetan akreditasaun iha 2016, maibé re-avalia fali 2018, kursu ne’e akreditada.
dili institute of technology (dit) iha kursu jestaun finansa akreditadu ona, icfj baucau iha kursu formasaun profesór, ensinu báziku akredita ona, ipdc kursu jestaun administrativu akredita ona, institute of bussiness (iob) kursu jestaun finanseira akredita ona, inklui icr iha kursu ensinu moral relijiaun katóliku mós akredita.
anaaa atribui akreditasaun ba kursu sira ne’e tamba hetan valór di’ak iha tinan lima liubá, ho valór besik 70%.
tinan ne’e re-avalia fali kursu sira ne’e ninia valór sa’e to’o 360, ne’ebé ekivalente 80% resin, ho kategoria a.
“ida-ne’e maka anaaa hakarak haree progresu hosi tinan-lima ikus ne’e ba kursu 10 ne’ebé mak avalia ona iha 2016, tanba ne’e maka sai prioridade ida atu haree fali akreditasaun ba 2022 ne’e,” nia dehan.
 diretora jerál prestasaun saúde, iha ministériu saúde, odete da silva viegas, informa, laboratóriu nasionál saúde (labnas) haruka ona amostra hamutuk 11 ba doherty institute, university of melbourne, austrália hodi analiza ka teste variante omicron.
“ita haruka ona amostra ba laboratóriu austrália  hamutuk 11, no teste sira nia durasaun semana rua, maibé ita mós husu ba pilár lima   atubele prosesa lalais. nune’e ita espera katak iha tempu badak rezultadu bele to’o iha ita-nia liman,’’ diretora jerál odete, hateten ba jornalista sira iha salaun delta-nova, sesta ne’e.
  desmantela cigc, xefe governu husu públiku kuidadu-an hosi variante omicron
nia dehan, razaun haruka amostra ba analiza tanba  kazu variante omicro iha nasaun viziñu sira  nia númeru sa’e maka’as. nune’e ms aplika vasina doze datoluk atu hasa’e ema nia imunidade hodi prevene moras  ne’e.
“ami implementa vasina doze datoluk ne’e atu prevene moras omicron ne’ebé mak daudaun ne’e sirkula ona iha indonézia no austrália,” nia akresenta.
hodi hatutan: “entaun vasina datoluk ne’e ita uza ba ema ne’ebé mak simu ona vasina doze dahuluk no daruak iha posibilidade atu simu tan datoluk. tanba provavelmente ita-nia rain mós kazu omicron iha, maibé ita sei hein teste genome sequencing ne’ebé mak  ita haruka ba iha austrália,’’nia informa.
organizasaun mundial saúde (oms) deklara ona variante omicron dezenvolve an lalais liu bae a atu hetan moras tanba kompara ho variante delta ne’e, omicron daet hosi ema id aba ema seluk ne’e lalais liu.
tuir evidénsia ne’ebé mak oms haree katak iha afrika do súl, iha variante delta iha ninia daer ne’e kiik, maibé agora dadudaun ida ne’ebé da’et lais liu mak variante omicron, maibé sei iha estudu nia laran.
  variante omicron da’et lalais liuhosi ema ida ba ema seluk
ministériu saúde (ms), relata kazu pozitivu foun laiha, rekuperadu  laiha no kazu ativu na’in-sia.
“ohin kazu detetadu foun laiha, rekuperadu laiha no kazu ativu sia,” diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e.  
nune’e, hahú 21 marsu 2020 to’o 27 juñu 2022 iha kumulativu kazu konfirmadu 22.951 no óbitu 133.
 labarik idade 12 to’o 17 simu vasina pfizer doze dahuluk hamutuk 43.760
hosi horisehik mai ohin, laboratóriu nasionál saúde halo teste pcr 30, kompostu vijilánsia sentinela laiha, rastreiu ba kontaku  laiha, rastreiu aleatóriu laiha, viájen internasionál 30, follow up iha kuarentena laiha.
alende ne’e, totál teste pcr ne’ebé halo iha 26 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 26, hanesan maubisse laiha, maliana  rua, viqueque laiha, suai  laiha, baucau laiha ermera laiha, raeoa laiha, hngv 24,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 27 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron 27 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-rua no ativu 16
 komisaun e ne’ebé trata asuntu infraestrutura iha parlamentu nasionál, kuarta ne’e, hala’o audénsia ho operadór telekomunikasaun tolu hanesan timor telecom (tt), telekomsel no telemor, hodi husu atu oferese servisu di’ak ba sidadaun sira liuhosi hadi’ak rede intenet.
prezidente interinu komisaun e, deputadu fabião de oliveira, hateten komisaun e bolu operadór telekomunikasaun tolu ne’e atu hodi husu klarifiksaun kona-ba rede internet ne’ebé problema hela de’it no prejudika ba kliente sira hala’o serbisu.
“ohin, ami bolu operadór tolu ne’ebé eziste iha timor-leste atu klarifika no iha sira nia esplikasaun katak liña internet timor nian hetan problema no sira sei buka atu rezolve iha tempu badak,” prezidente komisaun e ne’e hateten hafoin audensia ho dirijente operadór telekomuniaksaun tolu ne’e, iha parlamentu nasionál.
  utilizadór servisu finanseira dijitál husu operadór hadi’ak rede internet
nia dehan operadór telekomunikasaun tolu ne’e mós rekomenda ba komisaun e katak atu rezolve problema rede internet dalan úniku mak governu aselera projetu kabu submarine atubele garante kualidade rede internet iha timor-leste.
iha biban hanesan, diretór ezekutivu timor telecom (tt), manuel cárceres, informa komisaun e parlamentu nasional maka hato’o konvite ba operadór sira atu mai partilla informsaun kona-ba rede internet ne’ebé hetan problema iha timor-leste.
“durante ne’e liña internet lentu duni tanba internet iha ita-nia rai ne’e la’o seidauk too iha nivél satisfasaun ida que halo ita-nia kliente sira kontente. ne’e realidade ida que operadór na’in-tolu la subar no rekoñese. nune’e ita buka solusaun atubele rezolve tiha internet iha ita-nia rai,” nia kompromete.
operadór telekomuniasaun tolu ne’e mós simu preokupasaun no lamentasaun sira hosi kliente no daudaun ne’e buka ona dalan atu resolve. maibe dalan di’ak liu atu rezolve mak tenke dada ona kabu submarinu
“ami simu preokupasaun sira ne’e, no ami mós rekoñese katak iha duni problema ho internet iha ita-nia rai no ami mós hato’o ba deputadu sira atu hatutan ba governu hodi bele dada lalais kabu subrmarinu,” nia afirma.
eis ministru justisa ne’e dehan, rede internet iha timor-leste ne’e operadór telekomunikasaun tolu ne’e uza satellite no telekomcel nian hodi dada hosi fronteira.
“ami esforsu-an nafatin atu hadia kualidade la’ós ba internet de’it, maibé kualidade rede sira hodu, hodi fó satisfasaun ba ita-nia populasaun sira,” nia afirma.
  tane konsumidór husu operadór telekomunikasaun oferese servisu di’ak ba sidadaun
governu liuhosi programa nasionál dezenvolvimentu suku (pnds) liu-liu tékniku no enjineiru sira sei halo levantamentu ba rai atu konstrui uma kbiit laek (ukl) ba iha faze daruak iha munisípiu covalima.
 tinan 2022: pnds sei konstrui “uma kbiit laek” 278 iha covalima
“atividade programa nasionál dezenvolvimentu suku (pnds), ba tinan 2022 ita sei konstrui ukl ho unidade 278 ne’ebé faze implementasaun to’o ona levantamentu tékniku ba iha uma fatin ne’ebé atu konstrui ba benefisiáriu ne’ebé elizivél simu uma refere,” diretór pnds covalima, filipe cardoso, hato’o ba agencia tatoli iha nia knar fatin, kampung baru, segunda ne’e.
atu halo implementasaun ba konstrusaun ukl iha covalima, tékniku pnds sei iha faze identifikasaun no levantamentu ho númeru ukl unidade 278, liga ho forsa traballu enjineiru no tékniku pnds covalima ne’ebé menus maibé hetan apoiu hosi pnds nasionál no parseiru sira.
“hafoin prosesu tékniku levantamentu bazea ba ida-ne’e, ita foin prepara dezeñu planta no kadernu enkargu (boq) hodi halo estimasaun kustu orsamentu ita hakarak faze tuir mai asina akordu implementasaun hodi submete ba ministériu finansa (mf), hahú prosesa orsamentu no orsamentu transferidu ekipa bele hahú ona implementasaun,” nia dehan.
orsamentu ba konstrusaun uma kbiit laek (ukl) ho unidade 278 ne’e, seidauk bele fó sai tanba tékniku no enjineiru pnds sei iha faze prosesu levantamentu rai hodi konstrui ukl ba benefisiariu sira.
“ha’u seidauk bele mensiona fundu infraestrtura konstrusaun ukl ho unidade 278,” nia dehan.
tanba ne’e, nia dehan, bazea rezultadu hosi levantamentu foin bele klasifika orsamentu, tipu uma ho medida 37 metru kuadradu kuartu rua ho nia orsamentu masímu $14,000 to’o $15,000 no tipu uma 48 metru kuadradu kuartu tolu ho nia orsamentu másímu $17,000 hodi bele hatene tipu medida uma.
enkuantu, ekipa pnds sei konstrui uma kbiit lek unidade 278 ne’e sei implementa iha postu administrativu hitu (7), suku 30 iha munisípiu covalima.
sekretariu estadu arte no kultura (seak) liuhosi dirasaun nasionál patrimóniu kulturál (dnpc, sigla portugés) seidauk halo verifikasaun ba proposta hosi uma lisan hosi ainaro no manufahi, tanba dnpc tenke halo jestaun ba transporte hodi atende ba verifikasaun iha terrenu.

 fulan ne&#8217;e, seak sei verifika uma lisan 120 iha tl
“iha servisu verifikasaun daudaun ne’e la’o hela no ekipa kobre ona hosi parte manatuto, baucau, viqueque, lautém, liquiça, ermera, bobonaro, covalima no aileu, nune’e falta de’it munisípiu rua ainaro no manufahi mak ekipa seidauk tun ba halo verifikasaun, tanba ami tenke halo jestaun ba transporte hodi atende ba verifikasaun iha terrenu,” diretór nasionál patrimóniu kulturál, gil paulino santos oliveira, hateten ba ajénsia tatoli, iha nia knar fatin avenida portugal, pantai kelapa, díli, segunda ne’e.
nia hatutan, dirasaun nasionál patrimóniu kulturál seidauk halo verifikasaun ba proposta uma lisan iha munisípiu ainaro no manufahi, tanba iha fulan ne’e dirasaun sei foku hela ba rekollamentu relatóriu antérior ba tinan 2021, uma lisan sira-ne’ebé hetan apoia iha tinan kotuk.
tanba, nia dehan, daudaun ne’e sira foin submete relatóriu hamutuk 56 hosi benefisiáriu 81, hosi ne’e 56 mak hatama ona relatóriu mai dirasaun nasionál patrimónia.
maibé, bazea ba rezultadu verifikasaun tékniku nota katak iha relatóriu 56 ne’e, ida prenxe loloos foin mak 28 relatóriu, maibé restu ne’e sei presiza hadi’a inklui mós balun ne’ebé seidauk submete mai, tanba ne’e agora daudaun dirasaun fahe hela servisu rua hanesan verifikasaun no rekolla relatóriu hosi benefisiáriu sira-ne’ebé hetan apoia iha 2021.
agora ekipa tenke foka lai iha parte rekollamentu relatóriu ne’e, hafoin avansa ba verifikasaun ikus liu tanba ainaro no manufahi ne’e proposta uitoan de’it.
aleinde ne’e, bazea ba rezultadu enkontru ekipa painel juri deside katak haree ba regulamentu subvensaun públiku tinan 2022, orsamentu ne’e apoia tuir anuál entaun proposta sira-ne’ebé sira hatama mai ne’e tenke muda hotu data no tinan.
“katak, sira-ne’ebé hatama iha 2021 sei muda hotu data ba iha 2022, atu nune’e bele fasilita hodi prosesa tanba labele apoia ba tinan kotuk. ida-ne’e mós sira hein públikasaun tanba iha regra ne’ebé estabelese katak molok atu prosesa ida-ne’e, halo anúnsia ba públika katak loke ona oportunidade atu simu proposta iha 2022 hodi korresponde ba orsamentu subvensaun públika ne’ebé aloka mai iha dirasaun patrimóniu kulturál,” nia dehan.
iha semana ne’e nia laran, seak sei loke públikasaun kona-ba hatama proposta iha loron 30 nia laran, depois hatama proposta mak foin prosesu nia kontinuasaun maibé ekipa verifikasaun kontinua verifika bazea ba proposta ne’ebé iha, aumesmu tempu fó ba sira atu hadi’a sira-nia proposta sira-ne’e.
“nune’e, bainhira anúnsia sai signifika katak sira-nia proposta ne’ebé tama ne’e bele ona avansa ba ekipa juri atu avalia bazea ba sira-nia proposta no bazea ba rezultadu verifikasaun ekipa tékniku iha terrenu,” diretór ne’e esplika.
nune’e, hafoin paskua ekipa sei tun fali ba ainaro no manufahi, hodi halo verifikasaun ba proposta sira, entaun la to’o fulan-maiu ne’e rezultadu verifikasaun kompletu ona hodi hein fali sira-ne’ebé submete proposta foun.
“ami planea fali ba trimestre datoluk mak halo verifikasaun hodi bele fó apoia ba proposta sira ne’e,” nia esplika.
entretantu, proposta iha munisípiu ainaro no manufahi hamutuk sira (9) ne’ebé kompostu hosi proposta ainaro lima (5) no manufahi haat (4).
 seak hahú verifika uma-lisan 119 iha territóriu nasionál
governu liuhosi ministériu turizmu komérsiu no indústria (mtci, sigla portugés), tuir planu iha fulan jullu ne’e sei fó formasaun diversifikasaun tais ba grupu alfaeate sira iha kapitál dili.

“kontinuasaun hosi tais ne’e sei halo prátika diversifikasaun tais ba grupu alfaeate sira, oinsá sira bele transforma tais ne’ebé soru-na’in sira prepara ona sai uniforme tuir dezeñu, atu nune’e hatudu katak ita bele utiliza tais sai uniforme ba estudante no funsionáriu públiku sira,” koordenadór programa dezenvolvimentu indústria tais iha ministériu turizmu komérsiu no indústria, antónio da costa, hateten ba agência tatoli iha nia knar fatin, fomentu, dili.
formasaun ne’e, maske ba grupu alfaeate sira ho númeru kiik maibé espera katak tinan ba tinan sei treinu nafatin, nune’e alfaeate sira iha timor laran bele suku farda hosi tais.
formasaun ne’e sei implementa iha fulan jullu ka fulan-agostu maibé se finansa fasilita lalais bele akontese iha julju.
“matéria ba ita-nia formasaun diversifikasaun tais maka bazeia ba dezeñu ne’ebé prepara ona, liuhosi selesaun katak grupu alfaeate sira sei prátika halo farda oin hira ne’ebé deside ona iha estudante nível báziku, sekundáriu to’o nível universitáriu no mós ba funsionáriu públiku, ida ne’e sei halo ezemplu. tanba, atu halo uniforme iha instituisaun ida-idak sei halo tuir ninia kór, tanba instituisaun sira la hanesan, atu nune’e ita halo sampel atu ema hotu haree, atu ita aplika,” nia dehan.
entaun, formadór ba formasaun ne’e mai hosi grupu alfaeate sira-ne’ebé iha ona esperiénsia no sira mak hamosu dezeñu ba uniforme ne’e tanba ne’e mtci envolve sira iha formasaun refere.
“tanba, antes ne’e alfaeate sira-ne’e partisipa ona formasaun iha tinan liubá, entaun sira iha ona koñesimentu suku tais ba farda no oinsá atu kontinua. tanba, sira ne’ebé tuir ona formasaun kuaze 20,” nia dehan.
nune’e, tuir planu mtci sei fó formasaun diverfisikasaun tais ba grupu alfaeate hamutuk 20 resin maibé tanba orsamentu mtci sei fó uluk $15.
kona-ba fó formasaun ba grupu alfaeate iha dili ka munisípiu, nia dehan, haree hosi poténsia atu dezenvolve lalais programa ida-ne’e mak iha sidade díli ho liquiça, tanba nia prátika sei hala’o iha liquiça.
“entaun, haree hosi nia orsamentu formasaun atu hala’o ho durasaun loron 20 maibé karik orsamentu la to’o sei halo loron 15,” nia hateten.
maske nune’e, kona-ba formasaun iha komisaun patrimóniu kulturál immateriál (pki) mtci servisu parseria, hanesan fundasaun alola no timor aid mós hola arte oinsá halo peskiza no halo kapasitasaun.
aliende ne’e, mtci rasik halo kapasitasaun fo formasaun hanesan soru tais, halo kór oin atu kór ne’e metin maibé la sees fundasaun alola no timor aid mós halo tanba timor luan no suku barak sira presiza atu implementa.
“tanba ne’e, ita presiza parte hotu, atu koolabora hamutuk hodi tais ne’e ba oin,” nia dehan.
entaun, iha progresu formasaun sira, hatudu dadaun kada eventu iha feira nasionál, soru-na’in sira sempre mai aprezenta sira-nia produtu tais ho kualidade di’ak, liuhosi transforma tais ba pasta, karteira no seluk tán.
“ida-ne’e hosi atividade treinamentu mcti halo, maibé agora atu halo kontinua nafatin, aumenta volume hodi nune’e tais bele iha nia valór adisionál aumenta liután. maibé, agora dadaun formasaun paradu tanba ami haree ba orsamentu, tanba foin daudaun ita realiza ona kompetisaun ba foinsa’e sira,” nia dehan.
aliende fó formasaun halo kór, mtci mós fó formasaun ba soru-na’in sira kona-ba jestaun. iha jestaun ne’e soru-na’in sira halo konta ba matéria prima, oinsá sira hatene konta prodús tais ida ho nia folin hira, ida-ne’e mak mtci halo ba sira.
“formasaun ne’e hotu ona. agora ita haree fali posibilidade ba tinan oin sei kontinua nafatin, tanba iha programa sira-ne’e ita iha ligasaun ho unesco paris ne’ebé sei servisu hamutuk durante 2022 to’o 2025,” nia hateten.
formasaun ne’ebé durante la’o hahú iha 30 maiu no termina iha fulan 02 juñu tinan ne’e. ho partisipasaun hamutuk 22. iha tinan ne’e nia laran, programa ne’ebé hanesan sei la’o nafatin kona-ba formasaun no promosaun.
iha formasaun, partisipante sira entuzias tebes no sira sente katak matéria ne’ebé sira simu seidauk kompleta no presiza tan atu kontinua nafatin. tanba, durante sira prodús tais maibé sira-nia istimasaun la rasionál. dala ruma tais sira fó baratu liu, dala ruma fó aas liu, entaun afeta ba sira-nia prodútu. ho formasaun jestaun ne’e, bele fasilita sira atu halo kontajen hodi deside presu ba kada tais.
“formasaun ne’e liga ba orsamentu ita halo selesaun ba soru nain sira besik iha díli, nune’e ba oin hanoin katak sei halo mós ba iha remota,” nia dehan.
máteria ba formasaun jestaun mak haree liu ba jestaun no akuntabilidade, atu nune’e sira bele halo iha sira-nia negósiu.
iha biban ne’e, nia afirma, durante formasaun difikuldade ne’ebé mtci hasoru mak antes ne’e ema barak hanoin katak tais ne’e fase kór sai maibé mtci garantia katak tais bele fase hanesan ho hena seluk. tanba, mtci fó ona formasaun ba sira katak tais ne’e oinsá bele iha kualidade di’ak.
aleinde problema tais kór sai iha mós problema seluk mak fundu ne’ebé suporta sira-nia jestaun sei menus. maibé governu mós iha programa oras ne’e daudaun akompaña hela katak fó fasilidade atu ema hotu asesu ba kréditu, nune’e oinsá lori ema ba negósiu.
ho programa ne’e, nia solusaun mak kada departamentu prepara atu iha nafatin formasaun, hato’o nafatin informasaun oinsa mak grupu sira bele la’o ba oin no atende nesesidade merkadu.
nune’e, esperansa iha tinan lima nia laran kooperasaun entre ho parseriu internasionál ho lokál, tais ne’e sei lori progresu di’ak, ne’ebé feto barak mak sei soru tais no feto barak mai sei suku tais ba ema atu uza.
“ita espera katak tais ne’e kontribui iha ekonómia kreativu ne’ebé bele loke servisu ba ema barak, nune’e atu garante katak ita-nia kultura metin nafatin. tanba, tais nia valór hosi ema-nia moris to’o mate mós uza nafatin,” nia hateten.
antes ne’e, governu liuhosi mtci loke ona kompetisaun ba soru tais no ida-ne’e hanesan meiu ida atu motiva foinsa’e sira, tanba bainhira fó liuhosi formasaun de’it hotu nia bele ba fali nia atividade seluk. maibé, liuhosi prátika direta atu nia kompete, entaun psikolojikamente bele motiva no enkoraja ema ne’e atu hatudu nia kapasidade katak nia bele halo ba oin.
“tanba kompetisaun ne’e hatudu entre ema iha suku, postu no munisípiu to’o mai nasionál hatudu liutan ba internasional, entaun meius ida ita halo atu dada no enkora ema ba oin,” nia dehan.
entaun kompetisaun ne’e hahú iha marsu ne’ebé halo iha kada munisípiu to’o inisiu maiu, sira ne’ebé sai vensedór iha munisipiu mak mai kompete iha nasionál, nune’e kompete grupu hosi munisípiu covalima, maliana mak sai vensedór iha kompetisaun soru tais.
ho kompetisaun ne’e, ba oin governu tenta ho rezolsaun ida atu fó forsa ba grupu soru-na’in sira atu halo barak liutan sira-nia kualidade tais no halo barak nia kuantidade tais. tanba antes ne’e parlamentu mós ratifika ona anúnsia ne’ebé hosi unesco paris iha 14 dezembru 2021 ne’ebé rekunse tais hanesan patrimóniu mundiál.
 mtci prepara ezbosu rezolusaun atu prodús tais sai uniforme nasionál
 ministériu saúde (ms) liuhosi diresaun nasionál saúde públika, departamentu vizilánsia epidemolojia, relata ohin kazu dengue hamutuk 835 hosi númeru ne’e mate na’in-16 ne’ebé maioria labarik ki’ik.
“situasaun kazu dengue iha timor-leste, ohin loron 24 janeiru 2022, kazu dengue hamutuk 835 no kumulativu óbitu na’in-16,” refere nota ne’ebé agência tatoli asesu, segunda ne’e.
 pasiente dengue sa’e ba 713 no óbitu na’in-16
kazu ne’e maioria deteta hosi munisípiu dili ho totál 570, baucau iha kazu 32, manatuto 57, covalima 30, ermera 63, manufahi 39, viqueque na’in-haat, ainaro neen, liquiça neen, aileu ualu no bobonaro 20.
munisípiu dili nafatin rejista kazu ne’ebe aas iha semana dahuluk to’o semana datoluk fulan- janeiru hamutuk 466, kompostu dom aleixo 283, cristo-rei 110, na’in-feto 89 no vera-cruz 82
iha fulan ne’e, óbitu iha semana dahuluk iha na’in-ida ne’ebé relata hosi dili, no iha semana datoluk iha óbitu na’in-haat, hosi ermera, na’in-ida hosi ainaro, na’in-ida hosi bobonaro, na’in- rua hosi covalima no munisípiu dili rejista tan óbitu  na’in-hitu.
to’o ohin loron fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 139, klínika fatumeta 88, sentru saúde comoro 133, sentru saúde vera-cruz 47, sentru saúde formosa 95, sentru saúde becora 57, sentru saúde metinaru haat,  klínika bairru pité na’in-rua, no klínika motael na’in-ida.
nune’e, ministériu saúde apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós ba autoridade munisipál no autoridade lokál atubele orienta komunidade halo limpeza jerál iha suku no bairru-sira liuliu fase tanke, bidon ka balde tau bee semana ida dala ida.
hamoos sasán ka limpeza hanesan roda aat, bazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan replente ka autan, uza muskitéru karik toba iha tempu loron no so’e lixu iha nia fatin.
 kazu dengue aumenta, família pasiente preokupa hngv laiha espasu
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) planeia sosa kontentór hodi tau-hamutuk sasán ne’ebé parte aifaesa apreende, liuliu sasán liu prazu sira molok halo destruisaun.
“kona-ba estabelese armazen ne’e iha duni planu iha tinan ne’e, maibé orsamentu inklui servisu deskonsentradu sira no orsamentu la pasa iha parlamentu nasionál, ho nune’e ha’u iha hanoin ida katak bele sosa de’it kontentór tanba presu ladún boot,” inspetór jerál aifaesa, i.p, ernesto monteiro, informa ba agência tatoli, iha ninia knaar fatin, matadoru, segunda ne’e.
 aifaesa identifika empreza inklui na’an tasak iha produtu cesta bázika
nia dehan, provizóriumente fatin tau sasán sira ne’ebé aifaesa foti tau de’it iha eskritóriu no haree ba espasu la sufisiente.
“bainhira sasán sira ne’e tau hamutuk fali ho ema (funsionáriu) sira ne’ebé serbisu, aleinde ema, sasán mós iha sorin ne’e ninia iis dois afeta tebes, iha parte ida ami kontrola hela ijiene maibé ami rasik laiha ijiene,” nia preokupa.
tanba ne’e, bainhira planu ne’e la konsege realiza iha tinan 2022 mak sei prevee orsamentu ba tinan 2023.
aifaesa iha kompeténsia atu halo inspensaun no fiskalizasaun, katak produtu sira ne’ebé iha di’ak ba saúde umana, fó instrusaun no determina koima bainhira empreza komete infrasaun tuir dekretu-lei númeru 26/2016, loron 29 juñu 2016.
vizaun institutu ne’e maka hanesan entidade referénsia ida ba protesaun konsumidór, defeza ba saúde no promosaun ba konkorénsia leál entre operadór ekonómiku.
ho misaun importante ne’e mak halo avaliasaun kona-ba risku iha kadeia alimetár no asegura komunikasaun no divulgasaun públika no transparante ba konsumidór sira, halo inspesaun no fiskalizasaun no prevensaun ba kumprimentu lejizlasaun ne’ebé regula ezersísiu kona-ba atividade ekonómiku sira iha setór alimentár no la’ós alimentár.
 ministériu públiku (mp) husu ba tribunál distritál dili (tdd), atu aplika medida koasaun prizaun preventiva ba arguidu na’in-rua, nu’udar sidadaun estranjeiru tanba iha indísiu forte sira nia-envolvimentu ba kazu tráfiku umanu.
iha audénsia primeiru interrogatóriu ne’e, alegasaun mp ne’e fundamenta ba aktu arguidu na’in-rua ho  insiál asg no igae, ne’ebé  envolve iha sindikatu tráfiku umanu no asosiasaun kriminozu hodi trata no fasilita dokumentu ilegál ba trabaladora na’in-hitu, ne’ebé daudaun “terus” hela iha dubai-uni emiradu árabe.
  pcic detein sidadaun estranjeiru na’in-rua ba kazu tráfiku 
nune’e, mp akuza arguidu na’in-rua ho pratika krime tráfiku umanu iha artigu 163 no asosiasaun kriminoza iha artigu 188 hosi kódigu penál timor-leste.
“ministériu públiku husu tribunál atu aplika medida koasaun prizaun preventiva ba arguidu estranjeiru nain-rua ne’e, tanba iha indísiu forte katak arguidu nain-rua ne’e envolve duni krime tráfiku umanu,” refere alegasaun mp ne’ebé  hato’o hosi prokuradór domingos gouveia, iha sala julgamentu tdd, tersa ne’e.
maibé, parte defeza ne’ebé reprezenta hosi advogadu privadu, pedro apariçio, husu ba tribunál atu absolve arguidu nain-rua hosi krime tráfiku umanu tanba laiha indísiu forte ba envolvimentu hosi arguidu na’in-rua ne’e.
“ha’u nia parte hanesan defeza ba arguidu nain rua, husu tribunál absolve arguidu nain-rua ne’e, tanba faktu sira la komprova no laiha indísiu ba arguidu nain-rua ne’e envolve iha kazu tráfiku umanu,” advogadu privadu pedro apariçio.
hafoin alegasaun, juis singular, alvaro maria freitas deside adia julgamentu hodi fó sai desizaun iha kuarta (29/06), tuku 10:00, dader.
audénsia julgamentu ne’e prezide hosi juiz singular, alvaro maria freitas, ministériu públiku reprezenta hosi prokuradór, domigos gouveia no arguidu sira hetan asisténsia hosi advogadu privadu, pedro apariçio.
  tribunál aplika tir ba arguidu kazu tráfiku umanu
parlamentu nasionál (pn), segunda ne’e, ratifika ona tratadu kona-ba proibisaun totál ensaiu nukleár, nune’e estadu repúblika demokrátika timor-leste (rdtl) adere ona ba tratadu refere.

“rezultadu votasaun a-favór 46, kontra no abstensaun 0, nune’e proposta rezolusaun númeru 15/v (4a)-ratifika tratadu proibisaun totál ensaiu arma nukleár aprovadu,” prezidente parlamentu nasionál, aniceto longuinhos guterres lopes, fó sai liuhosi plenária iha parlamentu nasionál.
notisia relevante: pn ratifika ona tratadu proibisaun arma nuklear
prezidente parlamentu ne’e hateten, foin lalais pn ratifika ona tratadu kona-ba proibisaun arma nukleár ho aprovasaun ne’e mak ohin pn tenke ratifika mós tratadu proibisaun totál ensaiu  nukleár tanba ida-ne’e liga ba ensaiu (percobaan) nukleár nune’e tratadu ne’e atu bandu mós.
prezidente komisan b trata asuntu negósiu estranjeiru no defeza ho seguransa, josé agostinho sequiera “somotxo’’, hateten tratadu sira arma nukleár importante tebes tanba rejiaun asia ho pasífiku fatin ida sempre hanesan sai teste nukleár ne’ebé tratadu ne’e importante tebes ba timor-leste nu’udar nasaun laiha aliadu no importánsia mak defende vida umana iha mundu.
vise ministru negósiu estranjeiru no kooperasaun (mnek), julião da silva, agradese ba pn bele ratifika ona konvensaun ne’e hetan ratifikasaun.
nia dehan, iha tinan 70-resin ba kotuk iha fim segundu guerra mundiál akontese ba povu hirosima nagasaki, ezemplu ida-ne’ebé hamate povu rihun 200-resin nune’e haree ba estudu lubuk ida hahú iha 1996 ne’ebé iha nasaun hamutuk 184 to’o ohin loron hamutuk inklui timor-leste asina ona tratadu akordu ne’e iha 2008 no hosi nasaun hirak ne’e no iha nasaun 170 mak konsege ratifika ona konvensaun ida-ne’e.
governante ne’e hateten, benefísiu ba konvensaun ida-ne’e mak timor-leste iha posibilidade atu estabelese área kooperasaun sira-ne’ebé iha bele asesu dadus organizasaun nian dispozitivu instala iha mundu tomak hodi halo monitoriamente ba iha atividade hala’o iha rai leten hanesan ar, rai okos, tasi-laran no tasi okos, ne’ebé bele deteta mós kualker explosaun, rai nakdoko, tsunami no sira seluk.
estabelesimentu ba sentru dadus iha posibilidade finanseira no téknika hodi estabelese sentru nasionál ida ba timor-leste hanesan estadu ne’ebé benefísia bele indika fatin ida iha instituisaun públiku.
aleinde benefísia polítika externa ba timor-leste ratifika hosi nasaun sira-ne’ebé asina no ratifika tratadu hodi fó bandu kompletu teste nukleár siginfika estadu sira hamutuk iha nasaun ho hanoin hanesan mantein rejime internasionál hodi hateten lae ba ploriferasaun no dezarmamentu nukleár ho nune’e kontribui ba pás no seguransa internasionál.
“hanesan ami mai sempre hato’o iha ne’e katak iha 2024 timor-leste sei kandidatu ba ita-nia an nu’udar membru konsellu direitu umanu, ho ida ne’e razaun lubuk ida no atu reforsa di’ak liután ita-nia misaun organizasaun g7+ tanba ne’e nesesidade ratifika konvensaun ne’e,” nia fundamenta.
 ministériu saúde (ms) hala’o kooperasaun ho hospitál nasionál guido valadares (hngv) no sentru saúde sira iha dili, hodi muda ona pasiente dengue moderadu na’in-23 hala’o tratamentu intensivu iha sentru internamentu vera-cruz-dili.
pasiente dengue moderadu na’in-23 mai hosi, hngv na’in-lima no na’in-18 ne’e mai hosi sentru comoro no sentru saúde sira seluk iha dili laran.
“pasiente 23 ne’e, na’in 18 mak afetadu dengue, maibé kaman, ne’ebé atu halo observasaun iha vera-kruz no kazu seluk mak problema respiratóriu. hosi kazu hirak ne’e maioria labarik ho idade 0-5,’’ koordenadór internamentu vera-cruz, romel braz, hateten ba agência tatoli, sentru vera-cruz, kinta ne’e.
  hngv laiha espasu sufisiente simu pasiente
médiku halo atendementu ba pasiente dengue sira iha sentru saúde vera-cruz, kinta, 6/1/2022.  antonio dasiparu
daudaun, sentru saúde ne’e iha medikamentu no ekipamentu sufiesinte hodi fó tratamentu intesivu ba pasiente dengue moderadu sira.
“ita foin horikalan mak muda pasiente sira ne’ebé ami sei instala mákina laboratóriu nian atu ita teste esensiál ba iha dengue hodi asegura sentru internamentu ne’e funsiona ho diak,’’ nia informa.
nia afirma, profisionál saúde hamutuk 22 mak fó atendimentu ba pasiente na’in-23. nune’e rekursu umanu sufisiente atu asegura kondisaun pasiente hirak ne’e.
ms hamutuk ho hngv no servisu saúde munisípiu dili prepara ona kama hamutuk 54 iha sentru ne’e, hodi atende ba pasiente kazu dengue no moras seluk.
 hngv laiha espasu, ms planu muda pasiente ba vera-kruz
 ministériu saúde (ms), relata kazu pozitivu foun na’in-rua, rekuperadu laiha no kazu ativu 16.
“ohin kazu detetadu foun rua, rekuperadu laiha no kazu ativu 16,”diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 23 juñu 2022 iha kumulativu kazu konfirmadu 22.947 no óbitu 133.
hosi horisehik mai ohin, laboratóriu nasionál saúde halo teste pcr 69,  kompostu vijilánsia sentinela laiha, rastreiu ba kontaku  laiha, rastreiu aleatóriu ida, viájen internasionál 68 no follow up iha kuarentena laiha.
alende ne’e, totál teste pcr ne’ebé halo iha 22 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 32, hanesan maubisse laiha, maliana  laiha, viqueque laiha, suai  laiha, baucau laiha ermera laiha, raeoa laiha, hngv 32,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 23 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (83,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,1% no simu ona doze daruak 74,3%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 23 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu rekuperadu na’in-rua no ativu 14
xefe departamentu emerjénsia hospitál nasionál guido valedares (hngv, siglá portugés), vidal de jesus lopes, hateten atuál deputadu fretilin silvino adolfo morais hakotu iis iha tuku 22h10 kalan, segunda (03/01), tanba ataka kardiaku (fuan).

“horikalan deputadu ne’e mai hakotu iis (hngv) iha tuku 22h10 kalan, tanba ho problema ataka fuan ka kardiaku,” xefe departamentu emerjénsia ne’e informa ba jornalista sira iha hngv, bidau, dili, tersa ne’e.
iha biban ne’e, pesoál saúde sira labele konsege salva deputadu nia vida tanba problema ataka kardiaku. moras ne’e, ita labele dependente ba tempu bainhira atende sedu bele salva maibé depende ba tipu ataka nia área luan mp defisíl atu salva.
doutór vidal de jesus seida’uk fó informasaun detallu liután kona-ba matebian transporta hosi uma mai ho kondisaun grave ona, ho mós istória moras antes ne’e tanba sei hein relatóriu kompletu.
biografia
deputadu silvino adolfo morais moris iha postu administrativu atabae, munisípiu bobonaro iha loron 19 jullu 1956.
iha tinan 1962 hahú hala’o estudu ensinu primeiru no segundu klase iha postu administrativu atabae, no frekuente ensinu primária iha koléjiu infante sagres maliana, terseira to’o konklui kuarta klase iha 1968, kontinua estudu eskola téknika silva cunha, dili (atual kampus untl) iha 1969-1975.
saudozu nu’udar membru união nacional dos esrudantes timores (unetim) hafoin akontese revolusaun dos cravos iha portugál 25 abríl 1974. iha momentu ne’ebá, movimentu estudantil reúne estudante timor-oan hamutuk ho fretilin, luta kontra kolonializmu no okupasaun hosi nasaun estranjeiru.
koinsidénsia ho invazaun indonésia tama timor-leste iha 07 dezembru 1975, saudozu fila-fali ba foho hanesan milísia falintil ba pro-independensia, destaka iha fronteira súl no norte lori karreta hodi transporta munisaun iha rejiaun refere.
durante rezisténsia iha baze apoiu, saudozu asume mós kargu nu’udar komandante sesaun ho dedikasaun tomak, nune’e promove ba komandante pelotaun to’o hetan kapturasaun hosi militár indonésia iha abríl 1979.
durante okupasaun indonésia, hahú hosi 1980 to’o 1999, saudozu hanesan funsionáriu públiku iha dirasaun penerangan iha bobonaro.
iha tinan 2000 to’o 2005, saudozu hanesan segundu vise koordenadór komisaun polítika munisipál partidu fretilin nian iha munisípiu bobonaro, enkaregadu koordenadór interinu durante periódu 2005 to’o 2010, fretilin bobonaro no eleitu hanesan koordenadór distritál fretilin bobonaro ba periódu 2010-2016 no re-eleitu ho kargu nafatin 2016-2021.
saudozu eleitu mós hanesan membru komite sentrál fretilin (ccf, siglá portugés) iha fulan juñu 2016 reprezenta munisípiu bobonaro to’o ohin loron.
saudozu mós hanesan membru konsellu konsultivu munisipál bobonaro hahú 2016 to’o iha dezembru 2021.
saudozu nia pozisaun profisionál ne’e konsege asume kargu hanesan diretór child fund ramu batugade desde 2001-2017.
saudozu eleitu hanesan deputadu parlamentu nasionál iha 2017 no re-elitu iha 2018 iha eleisaun antesipada, ne’ebé koloka iha komisaun f.
tuir ajenda ne’ebé agéncia tatoli asesu katak, daudaun ne’e mate-isin hatuur hela iha ninia rezidénsia tasi-tolu. 
iha iha tuku 14h00 lorokraik, família sei lori mate-isin ba iha parlamentu nasionál hodi presta omenajén.
hafoin ne’e, mate-isin sei lori ba iha sede partidu fretilin iha comoro hodi fó mós omenajen ikus.
komisaun nasionál eleisaun (cne, sigla portugés) akompaña ho lia-na’in sira hosi munisípiu 12 inklui rejiaun administrativa espesiál oé-cusse ambeno, segunda ne’e, realiza seremónia asina paktu eleisaun pasífika no seremónia kulturál ba kandidatu prezidente repúblika (pr) na’in-16.
lia-na’in sira hosi munisípiu 12 inklui raeoa halo rituál kulturál iha ámbitu asina paktu eleisaun pasífiku kandidatu pr períodu 2022-2027, iha salaun laline-lariguto, cne, caicoli, segunda (28/02). antónio dasiparu
programa ne’e ho tema ‘ho kultura ita promove pás no unidade iha eleisaun prezidente 2022’, ne’ebé mai ho objetivu atu lia-na’in sira tula liman ba kandidatu pr na’in-16 no fó matak malirin iha ámbitu kampaña no eleisaun.
“objetivu atividade ne’e nu’udar jestu responsabilidade katak atu tama kampaña no eleisaun, ita-nia kandidatu sira idaidak bele hala’o kampaña, maibé ikus sé mak manán ba timor-oan tomak,” prezidente cne, josé belo, hateten iha salaun laline-lariguto, cne, caicoli.
 kandidatu pr na’in-16 dada ona númeru sorteiu iha tribunál rekursu
kandidatu pr períodu 2022-2027 asina paktu eleisaun pasífiku, iha salaun laline-lariguto, cne, caicoli, segunda (28/02). antónio dasiparu
nune’e, ohin lia-na’in sira tula liman ba kandidatu prezidente repúblika hotu, hodi husu matak malirin ba matebian no rai lulik, atu iha ámbitu kompaña no eleisaun bele la’o ho di’ak.
“tanba kulturál ne’e importante tebes sai kustume timor-leste desde beila sira-nia tempu to’o oin loron,”nia akresenta.
iha ámbitu asina paktu eleisaun pasífiku, lia-na’in hosi munisípiu 12 inklui raeoa, oferese bua no malus ba kandidatu pr na’in-16, ne’ebé balun reprezenta hosi ekipa susesu.
kandidatu pr períodu 2022-2027 asina paktu eleisaun pasífiku, iha salaun laline-lariguto, cne, caicoli, segunda (28/02). antónio dasiparu
deklarasaun paktu eleisaun pasífika hametin paz no unidade iha eleisaun prezidente 2022, ne’ebé kandidatu pr sira asina iha pontu lima hanesan, dahuluk kandidatu pr tenke kumpre konstituisaun no lei-dekretu governu ba iha eleisaun prezidensiál tinan 2022.
rua, respeita prinsípiu universál kampaña eleitorál, tolu, promove direitu umanu no igualdade jéneru nu’udar fundasaun hodi haburas demokrasia, haat, konsidera no promove diálogu nu’udar meiu atu hametin paz, estabilidade no unidade nasionál ba dezenvolve nasaun timor-leste, no pontu ikus liu, prontu simu rezultadu eleisaun no kandidatu ne’ebé eleisaun nu’udar prezidente repúblika demokrátika timor-leste ba períodu 2022-2027.
kandidatu pr períodu 2022-2027 asina paktu eleisaun pasífiku, iha salaun laline-lariguto, cne, caicoli, segunda (28/02). antónio dasiparu
prezidente cne dehan, bainhira asina paktu ne’e mak kandidatu pr sira kontra, ei iha medida rigorozu ruma no sansaun sosiál no mós rituál.
“tanba ne’e, husu ba kandidatu sira ne’ebé ohin simu ona bee-lulik no bua malus hodi kumpre sai ema boot tenke sai ezemplár ba ema hotu,” nia dehan.
seremónia ne’e hetan partisipasaun hosi observadór nasionál no internasionál inklui reprezentante partidu polítiku sira.
joven feto sira dansa kultura timor nian hodi simu kandidatu presidente 16 periodu 2022-2027 hosi asina faktu unidade nasional iha salaun lalini cne antes halo kampaina, dili 28/2/2022.antonio dasiparu
kandidatu pr ne’ebé partisipa asina paktu unidade nasionál mak hanesan, josé ramos horta, francisco guterres lú olo, felisberto duarte, ângela freitas, milena pires, hermes da correia barros ‘sikiliras aihai’, tito da costa ‘lere anan timur’, rogério tiago de fátima lobato, virgílio guterres ‘lamukan’, constâncio da conceição pinto, martinho gusmão.
enkuantu, kandidatu pr ne’ebé la marka prezena iha seremónia ne’e mak hanesan armanda berta dos santos, isabel da costa ferreira, mariano ‘assanami’ sabino, antero benedito da silva no anacleto bento ferreira.
governu liuhosi reuniaun konsellu ministru (km), kuarta ne’e, aprova rezolusaun governu ne’ebé fixa vaga promosaun pesoál integradu iha rejime jerál karreira administrasaun públika ba tinan 2022.
ministru prezidénsia konsellu ministru interinu, rui augosto gomes, hateten, vaga promosaun ne’e aprezenta hosi primeira-ministra ein ezersísiu, armanda berta dos santos.
“hosi totál vaga hamutuk 866 ba promosaun ne’ebé define iha rezolusaun governu ida-ne’e, tékniku superiór grau a hamutuk 41, tékniku superior grau b hamutuk 122, tékniku profisionál grau c hamutuk 190, tékniku profisionál grau d hamutuk 250, tékniku administrativu grau e hamutuk 164 no asistente grau f hamutuk 99,” ministru rui augusto hateten hafoin ramata ezekutivu, iha palásiu governu.
 prezidente kfp fó pose ba kargu xefia na’in haat
vaga sira ne’e destina ba promosaun ne’ebé kada tinan governu fixa, liuhosi proposta komisaun funsaun públika (kfp) nian, to’o limite 10% hosi totál ema ba kada kategoria ka grupu profisionál.
kfp harii iha tinan 2009 no estabelese atu reforsa kapasidade administrasaun públika no garante katak setór públiku bazeia ba méritu no tuir modelu profisionál ne’ebé aas atubele fó ba povu servisu ne’ebé iha kualidade, efisiente, hodi garante jestaun dezempeñu ne’ebé ekonómika no efetiva.
komisaun ne’e mós jere sistema informasaun no jestaun pesoál nian (pmis), iha baze dadus ida ne’ebé importante ho informasaun pesoál no profisionál ba funsionáriu públiku sira hotu ho loloos.
daudaun ne’e totál funsionáriu públiku hamutuk 32.000, ne’ebé dezde tempu vi governu konstitusionál, hahú hapara rekrutamentu funsionáriu permanente sira no hahú ona haree filafali kuadru jurídiku, tama mós lei funsaun públika no estatutu funsaun públika, hamutuk ho kfp no dirijente sira área rekursu umanu sira.
 servisu autónomu medikamentu no saúde (sames) kontrata ona kompañia south austral. pty ltd, hosi austrália halo akizasaun ba aimoruk kímiku fomigasaun no abate atu rega susuk.
“ita kontrata ona empreza south austral.pty ltd, no halo ona akizasaun ba produtu ka aimoruk kímiku abate no  fomigasaun. ne’ebé espera inísiu fevereiru ne’e, importa no  to’o ona iha ita-nia rain, atubele distribui ba ita-nia fasilidade saúde sira,’’ diretór aprovizionamentu sames, francisco borges, hateten ba agência tatoli, iha nia knaar fatin-kampo alór, kinta ne’e.
 ms laiha estoke aimoruk kímiku rega susuk 
ministériu saúde liuhosi sames halo kontratatu ho kompañia australianu atu sosa aimoruk fomigasaun no abate ho orsamentu $51.000.
“ita kontrata kompañia hahú iha tinan 2021, nune’e ita realiza pagamentu hotu ona, daudaun ita hein de’it simu sasan ka aimoruk sira ne’e,’’ nia afirma.
hosi kontratu ne’ebé iha empreza sosa ona produtu ka aimoruk abate ho kuatidade saku hamutuk 75, ne’ebé kada saku iha kilograma 25 no aimoruk fomigasaun ho forma líkidu litru 1.400, ne’ebé kada bidón iha litru 200.
daudaun, sames laiha estoke aimoruk kímiku hanesan fomigasaun no abate iha armazein atu halo distribuisaun ba sentru saúde sira hodi rega susuk.
“ho kazu dengue ne’ebé daudaun aumenta iha ita nia rain, mak, horisehik ami-nia ekipa aprovizionamentu komunika ona ho kompaña atubele halo deliberasaun ho lalais. no ami husu atu produtu ne’ebé mak kuantidade oituan bele importa mai ona atubele responde ba kazu dengue,” nia informa.
tuir dadus estátistika hahú hosi fulan janeiru to’o dezembru 2021, servisu saúde munisípiu dili (ssmd), rejista ema ne’ebé afetadu moras dengue hamutuk 672, hosi númeru ne’e, na’in-ualu mak mate. 
alende ne’e, hngv rejista pasiente ne’ebé daudaun baixa hamutuk 750, hosi númeru ne’e maioria pasiente ho pozitivu dengue.
 2021, ssmd rejista pasiente dengue 672 no óbitu na’in-ualu
prezidente sentru lojístiku nasionál (cln, sigla portugés) jervazio cardoso de jesus da silva, hateten, implementasaun programa seguransa alimentár ne’ebé la’o daudaun, tuir planu sei enserra iha postu administrativu railaco, munisípiu ermera, iha loron fulan-fevereiru nia laran.
“progarama seguransa alimentár agora tama iha faze daruak, la’o hela iha munisípiu hotu, no tuir planu loron 25 fevereiru ita sei halo enserramentu iha railaco,” prezidente cln hateten ba agência tatoli, iha ninia knaar fatin, bebora, tersa ne’e.
totál benefisiáriu ba programa seguransa alimentár ne’ebé implementa hosi cln ne’e hamutuk 88.000, kompostu hosi faze dahuluk hamutuk 32.000 no faze daruak 56.000.
“bainhira enserra programa seguransa alimentár, ba oin haree fali programa cesta bázika.
 governu aprova distribuisaun cesta bázika ba família rendimentu menus $500
“maibé ida-ne’e sei hein orientasaun hosi ministériu koordenadór asuntu ekonómiku (mkae). ita prepara téknikamente atu fó apoiu make atu implementa cesta bázika, tanba ita iha ona mata dalan ne’ebé di’ak durante simplementa eguransa alimentár inklui ho tinan kotuk implementa cesta bázika,” nia dehan.
programa seguransa alimentár previstu iha lei númeru 8/2021, 3 maiu, ne’ebé altera lei númeru 14/2020, 29 dezembru, refere ba orsamentu jerál estadu (oje) 2021 no aprovasaun medida ba apoiu sósiu-ekonómiku.
medida ne’e mosu, haree ba impaktu negativu hosi pandemia covid-19 iha ekonomia nasionál, nune’e governu propoin alterasaun ba lei 14/2020 ho medida foun oioin inklui medida seguransa alimentár.
dekretu-lei ne’e fó kbiit ba sentru lojístiku nasionál (cln, sigla portugés), atu halo kontratu ho produtór lokál ho operadór komersiál sira seluk, hodi hetan ai-han nesesáriu.
aleinde ne’e, dekretu-lei ne’e fó atensaun espesiál ba ema no família sira ho rendimentu la liu $1,90 loron ida, ne’ebé atu define sé mak iha direitu ba apoiu espesiál ne’e, maka entidade responsável sira sei uza dadus hosi rejistu uma-kain idaidak iha suku sira hosi ministériu administrasaun estatál (mae) no ministériu solidariedade sosiál no inkluzaun (mssi)
nune’e, ai-han ho valór $30 sei fó ba kada sidadaun ne’ebé rejista ona iha ‘livru rejistu  uma-kain’ nu’udar xefe família ka bainhira labele simu sei reprezenta hosi membru ida hosi uma-ain ne’e, ho otas 17  ba leten.
produtu ne’ebé governu oferese liuhosi programa ne’e hamutuk neen hanesan foos, batar, fore-mungu, koto, fore-metan no fore-rai.
governu prevee orsamentu ba programa seguransa alimentár hamutuk millaun $12 no iha posibilidade cln restoke ba armazen nasionál hodi halo intervensaun ba merkadu, nune’e bainhira mosu dezastre naturál, governu iha kbiit atubele fó asisténsia ba komunidade afetadu, enkuantu restante sosa produtu lokál ne’ebé agrikultór sira kuda hodi halo distribuisaun.
australia pacific training coalition (aptc) ne’ebé parseria ho sekretáriu estadu profisionál no empregu (sefope) fó kapasitasaun ba formadór sira iha sentru formasaun ne’ebé akreditadu iha munisípiu covalima.

formador hosi sentru formasaun akreditadu iha covalima tuir formasaun iha salaun administrasaun postu administrativu suai vila. celestina teles.
“formasaun ne’e mai hosi parseiru importante sefope bolu naran aptc fó formasaun ba iha formadór ho nia jerente no funsionáriu sira iha sentru formasaun akreditadu ne’ebé eziste iha munisípiu covalima,” diretór sepfope munisípiu covalima, augusto assis gomes, hateten ba jornalista sira, iha salaun postu administrativu suai vila, aldeia taboko loot, kuarta ne’e.
objetivu hosi formasaun ne’e, atu dezenvolve formadór sira-nia kapasidade atu halo proposta no halo jestaun ba sira-nia atividade hodi realiza sira-nia programa sira.
aptc fó formasaun ba formadór no jerente sira hala’o durante loron rua ne’ebé ba loron dahuluk formadór no jerente sira aprende matéria kona-ba jestaun no halo proposta ba programa no atividade ne’ebé mak atu realiza.
formasaun ba loron daruak foku ba kandidatu trabaldór seasonal worker hamutuk na’in-50 ne’ebé prepara atu ba austrália ne’e, sira presiza iha abilidade kona-ba entrevista.
formasaun ne’e partisipa hosi formadór sentru treinamentu vokasionál, centru vokasionál klaret salele, centro comunidade covalima (ccc) no centru ska mosu morin suai.
 diretór ezekutivu klínika bairru-pité, inacio do santos hateten, iha tinan 2021 rejista pasiente pozitivu tuberkuloze hamutuk 300-resin, maibé hosi numeru ne’e 60% mak konsege rekuperadu.
“hosi totál populasaun ne’ebé mak mai halo tratamentu tuberkuloze iha tinan 2021 hamutuk 300- resin. hosi a pasiente 300 ne’e iha 60% mak susesu rekuperadu no 40% mak sei ativa iha tratamentu ka simu aimoruk. tanba ita atu hetan susesu presiza tempu tanba tenke konvese pasiente konsumu aimoruk to’o fulan neen,’’ diretór ezekutivu ne’e hateten ba agência tatoli, iha nia knaar fatin, bairru-pité, kinta ne’e.
 ms apoiu osan ba klínika bairru-pité
hahú janeiru to’o dezembru 2021, nia dehan susesu fó tratamentu tanba pasiente kuaje rekuperadu hotu no laiha ema ida mak lakon hosi tratamentu.
“durante tinan 2021, tratamentu iha klínika ne’e la’o di’ak liuliu ba iha moras tuberkuloze nian, maski sbalun lakon vida tanba  pasiente mai tarde,” nia akresenta.
nune’e, klínika bairru-pite agradese ba suporta finánseiru másimu husi fundu globál ministériu saúde no doadór internasionál sira.
“iha tinan ida nia laran ita-nia servisu la’o ho di’ak, maski iha situasaun covid-19, maibé servisu sira ne’e ita kontinua halo no fó tratamentu prioridade ba pasiente tuberkuloze,” nia akresenta
aleinde ne’e, nia informa, iha dezembru 2021 rejista moras ispa hamutuk 1.082, diareia 294, moras kulit na’in-270 no suspeitu ba moras dengue na’in-71, hosi númeru konsege rejista pozitivu dengue na’in-ida.
nune’e mós iha rejista inan partu hamutuk 431, labarik sira ne’ebé hetan má nutrisaun 231 no malária 14 inklui asidente tráfegu 164.
laiha mákina cbc 
entertantu, diretór ne’e informa, daudaun klínika bairru-pité hasoru hela difikuldade ba ba teste raan kompletu tanba laiha ekipamentu diágostika raan  ka laboratóriu complete blood count (cbc).
“ita durante ne’e depende loos ba laboratáriu hospitál nasionál guido valaderes (hngv) no sentru saúde comoro hodi hasai raan iha cbc ho bio-kímia,” nia akresenta.
nune’e, doadór sira sosa ona mákina teste cbc ho bio-kimia hodi apoia ba klínika ne’e, maibé infelizmente hein hela diresaun farmasia nasionál atu fó autorizasaun ka lisensa tanba ekipamentu iha ona dili.
“ita hein lisensa atu hasai iha aa-alfandega, ne’ebé ami halo ona karta ba iha diresaun farmasia nasionál kuaze fulan ida resin ona, maibé ami seidauk hetan autorizasaun entaun ida ne’e mak difikuldade boot ne’ebé mak ami hasoru,” nia preokupa.
  klínika bairru-pité rejista pasiente tuberkuloze 333, óbitu na’in-rua
governu liuhosi bee timor-leste, empreza públiku (btl, i.p), iha tinan ne’e sei implementa konstrusaun fíziku ba melloramentu sistema bee-moos iha munisípiu haat hanesan baucau, manufahi, lautém no viqueque.

 governu rekoñese komunidade seidauk asesu bee-moos
prezidente konsellu administrsaun bee timor-leste, empreza públika (btl, ep), carlos peloi dos reis, hateten btl, i.p halo ona akordu ho banku mundiál no banku dezenvolvimentu aziátiku (adb, sigla ingles) atu fó apoiu halo konstrusaun.
“ita iha ona akordu formál ho banku mundiál ho adb hodi finansia no hein atu implementa de’it iha munisípiu haat (4) ne’e hodi ita sei halo melloramentu ba sistema bee-moos iha tinan ne’e,” carlos peloi dos reis hateten ba jornalista sira hafoin partisipa iha serimónia reflesaun krítiku ba implementasuan auditoria sosiál, iha salaun joão ii comoro, dili, kinta ne’e.
nia informa, ba munisípiu baucau nian aloka osan millaun $30 no hosi $30 ne’e osan $25 maihosi banku mundiál no $5 hosi governu timor-leste rasik no ba munisípiu viqueque, lautém no manufahi, adb ho governu timor-leste finansia ho nia montante hamutuk millaun $62.5.
entretantu munisípiu aileu, ainaro, liquiça, ermera, covalima no bobonaro mak sei iha prosesu master plan no hein katak iha fulan-marsu tinan ne’e bele konklui ona.
“ida-ne’e bele fasilita ami atu ami ne’ebé mak sai responsabilidade ba iha setór bee no saneamentu ne’e bele jere ho di’ak. tanba hanesan ita hatene iha kapitál dili ne’e ita lahatene kanalizasaun kanu bee nian iha rai ne’e to’o agora ita seidauk hatene. bainhira kanu ku’ak no bee sai mai mak ita foin hatene katak bee ne’e iha. maibé bainhira kanu ku’ak bee tun rai okos mak ita sei lahatene, tanba ho ida-ne’e mak ita hakarak halo planu hodi halo konstrusaun no halo melloramentu ba sistema bee-moos nian,” nia hateten.
prezidente konsellu libertasaun nasionál (cln), vidal de jesus “riak leman”, informa lei la permite veteranu menoridade ne’ebé uluk luta iha ai-laran kontribui ba timor-leste nia independénsia ne’e atu simu direitu pensaun.

 veteranu menoridade luta iha ai-laran sei hetan direitu pensaun
“iha lei ne’e, sira-ne’ebé idade kiik-oan ne’e laiha no baze de apoiu mós la konta no konta mak sira ne’ebé sai autór mak bele rejistu ba iha verifikasaun dadus veteranu rejistadu tinan 2009 nian. nune’e, veteranu menoridade ne’ebé kontribui luta ba ukun rasik an ne’e, lei la permite atu sira atu simu direitu pensaun,” vidal de jesu “riak leman”, hateten ba agência tatoli, liuhosi telefónika, segunda ne’e.
nia hatutan, estadu konsidera nafatin sira-nia luta ba rai ida-ne’e hodi haree ba lei ne’e tanba lei mak regula buat hotu-hotu, maibé se halo alterasaun ba lei ne’e entaun veteranu menoridade mós bele hetan direitu pensaun.
“hanesan ha’u rasik bainhira luta labarik sira mak fó seguransa no kuidadu ha’u, maibé tan lei entaun sira labele hetan direitu,” nia dehan.
lei númeru 3/2006, 12 abril 2006, lei ida-ne’ebé ko’alia kona-ba estatutu kombatente libertasaun nasionál nian ne’e, parlamentu nasionál aprova iha loron 7 fevereiru 2011 no prezidente repúblika, josé ramos horta, promulga iha loron 21 marsu tinan 2021.
lei ida-ne’e, tuir prezidente konsellu kombatente libertasaun nasionál (ccln), vidal dé jesus “riak leman”, hateten presiza altera hodi permite rejistu foun iha fulan-novembru ba veteranu no sobrevivente sira.
“lei ida-ne’e garante ka prevee de’it rejistu hosi 2003 to’o 2009, entaun presiza altera,” nia dehan.
portavóz konferénsia episkopál timorense (cet, sigla portugés) no prezidente ezekutivu justisa paz no integridade kriasaun (jpic, sigla portugés), padre júlio crispin, husu ba kandidatu prezidente repúblika (pr) na’in-16, durante tempu kampaña polítiku labele uza símbolu no atributu igreja.
“konferénsia episkopál timorense fó sai uluk ona, atu labele uza símbolu no dokumentu ruma liga ho igreja. tanba uma-kreda nia pozisaun imparsiál, la a-favór ba kandidatu ida, husik ita hotu hanesan sidadaun hala’o dever síviku tuir konsiénsia no tuir mellor eskolla ba líder ne’ebé di’ak liu ba rai ida-ne’e atu ukun ita ba períodu tinan-lima oin mai,” padre júlio crispin, hateten iha edifísiu cet, balide, tersa ne’e.
 cne husu kandidatu pr atu labele insulta malu iha tempu kampaña
nia konsidera, kandidatu pr hotu iha liberdade atubele uza meiu instrumentu ne’ebé mak disponível iha sosiedade no iha vida polítika, maibé proibidu atu uza patrimóniu uma-kreda ninian.
kona-ba kalendáriu kampaña prezidensiál ne’ebé monu iha loron kuarezma, liuliu iha loron sinza, amu ne’e husu ba sarani-sira labele haluha hala’o nafatin vida sarani, mak hala’o fali dever síviku nu’udár sidadaun, tuir kampaña atubele rona programa polítiku sira hosi kandidatu pr sira.
“kona-ba partisipasaun amu sira iha kampaña, hanesan hetan konvite nu’udár sidadaun atu rona kandidatu prezidente repúblika sira-nia programa laiha problema, igreja bandu mak kualkér amu partisipa iha kampaña labele reprezenta pároku sira-nia naran ka lori fali sarani sira-nia naran ba apoiu kandidatu prezidente repúblika sira,” padre crispin fó hanoin.
bazeia ba kalendáriu ne’ebé fó sai ona, kampaña prezidensiál sei realiza durante semana rua, hahú loron 02 to’o 16 marsu.
diretór departamentu prensaun no sobrevivente, manuel dos santos, hateten benefisiáriu ba “bolsa estudu ba vfeteranu nia oan sira” ne’e tenke benefisiáriu ida-ne’ebé frekuente hela eskola mak bele asesu maibé veteran nia oan ne’ebé la eskola ne’ebé sei labele asesu.

“ita rejistu vaga 1,300 ba benefisiáriu kombatente nia oan ne’e tenke frekuente hela eskola mak bele asesu bolsa estudu. ida-ne’eb’e la eskola ne’e labele asesu bolsa estudu refere,” manuel dos santos relata ba agência tatoli, iha nia knaar fatin caicoli, dili, tersa ne’e.
tanba, nia haktuir, tuir despaixu diploma ministeriál númeru 1 hateten katak tinan ne’e governu preeve miliaun $1,111 hodi bele atribui ba benefisiáriu ka ba vaga 1,300 ne’e.
hosi benefisiáriu 1,300 ne’e, ema 130 ba ensinu báziku primeiru siklu no 130 ba ensinu báziku segundu no terseiru siklu, depois 130 ensinu sekundáriu no 910 ba universitáriu rai-laran.
nia hateten, kada munisípiu sei hetan vaga ka benefisiáriu hamutuk 100 no hosi númeru ne’e vaga 70 ba universitáriu no ensinu báziku no sekundáriu hetan de’it 10.
tuir nia, bolsa estudu ne’e hahú iha tinan 2009 maibé la’ós ba kombatente nia oan de’it maibé uluk ne’e fó ba mártires sira-nia oan tanba bazea ba dekretu númeru 8/2009.
maibé rejime atribuisaun ne’e ba mártires nia oan, depois iha primeira alterasaun dekretu lei númeru 8/2009 ba dekretu lei númeru 4/2020 ne’e fó dalan ona no la’ós ba mártires nia oan de’it, maibé ba kombatente ne’ebé mate no moris ne’ebé simu hela pensaun fulan-fulan bele asesu ba vaga ne’e.
“entaun iha 2022 ne’e ita fó vaga 1,300 ne’ebé mak barak liu tinan-tinan antes, tanba bazea ba primeira alterasaun dekretu lei númeru 4/2022 fó biban instituisaun atu ita hasa’e tan númeru vaga,” nia esplika.
hosi tinan 2009 to’o tinan 2019, benefisiáriu hamutuk 2,277 kompotu hosi benefisiáriu ne’ebé eskola iha rai-liur 103 no seluk mesak hala’o sira-nia estudu iha universidade sira iha rai-laran de’it.
ekipa serbisu paviliaun hosi timor-leste ba expo 2020 dubai, foin lalais ne’e, simu vizita hosi kompañia dati cloud llc.usa, hodi ko’alia kona-ba planu investimentu.
vizita ne’e, nu’udar kontinuasaun sorumutu antes ne’e entre delegasaun timor-leste no grupu emprezáriu dubai, iha edifísiu orix world business centre iha down town, dubai, iha loron 12 fevereiru 2022.
 delegasaun timor-leste halo sorumutu ho grupu emprezáriu iha dubai
tuir nota ne’ebé agência tatoli asesu, durante sorumutu, na’in ba kompañia dati cloud llc.usa, amrish patel, hateten, iha ona planu investismentu ne’ebé kompañia prepara hodi implementa iha timor-leste, relasiona iha área selling point haat ne’ebé orefere hanesan turizmu, petróleu no minerál, agrikultura no peska, transporte no lojístiku.
kompañia cloud llc.usa hasai foto hamutuk ho delegasaun timor-leste iha expo dubai 2020 hafoin halo enkontru. imajen/mtki
relasiona iha área selling point haat ne’e, kompañia halo investimentu iha área petroleu no minerál, teknolojia agrikultura inklui sistema bankária, no manufaktura.
tuir amrish patel, planu hirak ne’ebé hato’o ona foka liu ba área agrikultura, ne’ebé kompañia sei harii manufaktura ida, nune’e bele prodús hahán ne’ebé komunidade konsumu loron-loron no sei exporta mós ba rai-li’ur hanesan komunidade país ho lian portugés (cplp, sigla portugés).
iha biban ne’e, delegasaun timor-leste ba expo 2020 dubai, sente orgullu no kontente tebes ho intensaun di’ak kompañia no iha esperansa parseiru ne’e sei nafatin konsistente ho inisiativa hodi bele realiza serbisu hamutuk entre parte rua iha futuru.
sorumutu ne’e partisipa hosi enviadu espesiál timor-leste ba expo dubai 2020, arif sagran, akompaña hosi diretór paviliaun, jelino soares, representante hosi ministériu negósiu estanjeiru no kooperasaun (mnek),  lesino branco, no diretór tradeinvest, decio ribeiro sarmento, hamutuk ho nia ekipa.
antes ne’e, autoridade expo dubai hili timor-leste hanesan país iha pozisaun 50 hosi país 192, hodi fa’an produtu iha pavilaun expo ne’ebé maka pos-expo sira atu halo.
expo dubai 2020 realiza iha dubai, emiradus árabe unidu, hosi loron 01 outubru 2021 to’o 31 marsu 2022, ne’ebé hanesan espozisaun mundiál dahuluk iha médiu oriente no partisipa hosi nasaun 190-resin.
parlamentu nasionál liuhosi komisaun a trata asuntu justisa no konstituisionál ho entidade relevante sira hahú  hala’o audénsia hodi diskute projeitu-lei númeru 35/v (4a)-lei rádiu difuzaun.

entidade ne’ebé komisaun hala’o ona audénsia mak ministéiru ba asuntu parlamentár no komisaun sosiál (mapkoms), rádio televizaun timor-leste empreza públika (rttl-ep), agéncia tatoli, i.p, ho sira seluk no sei kontinua ho entidade seluk hodi rona mós sira-nia hanoin  hafoin halo relatóriu paresér.
“agora audénsia públiku jeneralidade hotu komisaun sei halo relatóriu bainhira parlamentu nasionál aprova ona mak sei kontinua ba espesialidade,” prezidente komisaun a, joaquim dos santos ‘boraluli’, hateten ba tatoli iha parlamentu nasionál, sexta ne’e.
lejisladór ne’e esplika, daudaun timor-leste iha rádiu 20-resin no televizaun haat ka lima de’it, nune’e hamosu projeitu lei ne’e ho nia konseitu ka substánsia mak atu evita servisu órgaun komunikasaun sosiál sira-ne’ebé seidauk rejista maibé hala’o karik presiza regula, no garante órgaun informasaun bele iha kualidade, garante informasaun ne’ebé fó sai iha balansu ba parte hotu ne’ebé rona no fó informasaun.
“sei regula liu buat lubuk ida kona-ba regula direitu ba antena, programasaun saida mak informa nune’e buat lubuk ida mak sei haree rádiu ho televizaun iha kategória públiku no privadu hodi regula direitu no devér,” nia hateten.
nune’e mós iha lukrutivu no laos komersiál ne’ebé ita hamosu termu ida kona-ba rádiu dutrinál  la’ós lukrutivu hanesan igreja harii, partidu nian, rádiu universidade, ne’ebé existe la buka osan só fó informasaun kona-ba populasaun povu nia moris no edukasaun sívika.
maibé daudaun rádiu dutrinal existe seidauk barak no antisipa tempu oin mai mosu barak harii hamosu konfuzaun entaun prevee ho lei refere hodi regula.
nune’e, nia dehan, lei ne’e mai ho objetivu ida de’it mak garante estabilidade estadu liuhosi informasaun ne’ebé iha kualidade.
prezidente komisaun a ne’e hateten, durante ne’e órgaun komunikasaun sosiál la’o hela no lei foun ne’e atu regula di’ak liután, nune’e prepara kondisaun balun bainhira mosu tan ka harii ho mós seidauk hetan direitu injustisa, direitu antena hodi regula sira bele hetan sira-nia direitu antena.
“ne’ebé iha lei ne’e sei rekomenda buat lubuk ida hodi define lei refere, kestaun prinsipál ka fundamental no kestaun tékniku operasionál sei haruka ba governu mak regula,” nia fdehan.
nia dehan, proposta lei ne’e iha artigu 30-resin, ne’ebé iha audénsia ho entidade relevante sira hotu ba konkorda ho prosesu atu aprova lei ne’e, ajuda misaun di’ak liután no presiza hadi’a aumenta buat balun ne’ebé sei haree diskusaun espesialidade.
dadeersan nakukun, iha sábadu (19 marsu 2022) iha tuku 05h00 madrugada, povu timor-leste tomak halelak-an foti ain la’o hakbesik ba sentru votasaun atu ezerse ninia mehi liuhosi “votu ida” ho “mehi ida” hodi hili “líder ida” ne’ebé sai sira-nia prezidente repúblika períodu 2022-2027 ne’ebé bele haodmi povu.

liuhosi sira-nia “votu ida” ne’ebé sira oferese ne’e, sira hamriik ho “mehi ida” ne’ebé boot no hakarak tebes duni katak prezidente ne’ebé eleitu iha eleisaun prezidensiál 2022 ne’e, sai tebes duni prezidente repúblika ba povu tomak no sai prezidente repúblika ne’ebé sei tau povu nia interrese aas liu duke tau grupu ka partidu ida-nia interrese mak aas liu buat hotu.
xefe aldeia transporte aero de timor, suku bairru pite, postu administrativu don aleixo, munisípiu dili, junior de jesus barros, iha esperansa ba prezidente repúblika ba períodu 2022-2027 ne’ebé mak eleitu ne’e sei tau interrese povu nian aas liu buat hotu.

xefe aldeia xefe aldeia ransporte aero de timor bairru pite, hosi suku bairru pite, postu administrativu don aleixo, munisípiu dili, junior de jesus barros. nelson de sousa.
“ami-nia esperansa ba kandidatu prezidente repúblika ida-ne’ebé manán mak buat hotu tenke tau interese povu nian aas liu interese hotu, hanesan hatuur ona iha lei tuir nia dalan, só ida-ne’e mak ita hakarak,” xefe aldeia ne’e hateten ba agéncia tatoli hafoin ezerse votu iha sentru votasaun eskola primária iha bairru pite, sábadu ne’e.
ninia “mehi ida” no “votu ida” ne’ebé nia oferese ba ne’e, hanesan oferta ida-ne’ebé bele hamosu figura prezidente repúblika ida-ne’ebé nia hakarak mak tenke prezidente repúblika ida-ne’ebé hatene hakuak povu hotu hodi laharee ba kór partidu no rasa.
votante maria dos santos hateten, loron ohin importante tebes hodi bele hili xefe estadu foun ba períodu tinan lima mai, tanba prosesu demokrasia tuir lei kada tinan lima iha eleisaun prezidensiál, nune’e hanesan sidadaun iha obrigasaun ami mai tuir eleisaun.
“tan ne’e, hafoin ha’u fó ha’u-nia votu ida ne’e, ha’u iha esperansa ida katak ‘votu ida’ sei halo mudansa no ha’u iha esperansa katak prezidente repúblika foun ne’ebé eleitu, atu kumpre de’it knar tuir konstituisaun maibé tenke hatene hakuak no hadomi ninia povu sira,” nia dehan.
atu hadomi povu no rai doben timor-leste, nia husu ba prezidente eleitu atu oinsá mak koordena ho ezekutivu atu lori dezenvolvimentu nasaun ba oin hodi tau atensaun iha área saúde, edukasaun, bee-moos, eletrisidade, estrada, redús númeru dezempregu iha rai laran.
“tenke halo diálogu ho lidér hotu-hotu, hodi hamutuk diskute diferensa sira-ne’ebé mosi hodi konsentra de’it ba dezenvolvimentu nasionál, nia dehan.
 kandidatu prezidente repúblika (pr) independente ba períodu 2022-2027, ho númeru sorteiu 12, virgílio da silva guterres, hateten nia parte prontu simu rezultadu eleisaun prezidensiál tanba desizaun ne’e determina direta hosi povu.
kandidatu independente ne’e to’o iha sentru votasaun iha 9:15 dader ne’e, hodi ezerse nia direitu votu iha sentru votasaun sede suku bairru formoza, munisípiu dili.
virgílio dehan, votasaun ne’e la’ós atu ko’alia manán ka lakon, maibé ne’e prosesu demokrátiku ba ema atu ezerse sira nian direitu.
“ha’u iha hanoin katak eleisaun ne’e la’ós mánan ka lakon, ne’e hanesan prosesu polítiku ida ne’ebé que sai hanesan formasaun polítiku ba ita nian sidadaun,” kandidatu pr ne’e hateten hafoin ramata vota, iha sentru votasaun.
nune’e, vírgilio guterres sente kontente tebes tanba iha tinan ne’e partisipa mós festa demokrásia ne’e nu’udar kandidatu.
“ha’u sente orgullu tanba tinan- tinan ha’u hili ema seluk, maibé tinan ne’e ha’u hili ha’u nia aan,” vírgilio kontente.
kandidatu ne’e apresia tebes ba prosesu demokratisasaun iha timor-leste no orgullu ba populasaun sira hotu ne’ebé ho vontade tomak partisipa eleisaun.
“ha’u orgullu tanba tinan ne’e marka diferente tebes tanba iha eleisaun prezidensiál tinan ne’e kandidatu nain-16, maibé povu maduru ona iha prosesu demokratisaun ida ne’e. ha’u espera eleisaun prezidensiál tinan ne’e bele la’o diak,” nia kongratulla.
 don vírgilio husu kandidatu pr na’in-16 tenke simu rezultadu
kandidatu prezidente repúblika periódu 2022-2027 ho númeru sorteiu rua (2), francisco guterres lú olo, hala’o atividade kampaña eleitorál ba loron datoluk ho tipu diálogu ba apoiante simpatizante no organizasaun forsa polítika no povu munisípiu manufahi, segunda ne’e.

 lú olo sei propoin ba governu dezenvolve setór agrikultura-peska iha manufahi
komunidade manufahi, francisco amaral, husu ba lú olo bainhira reeleitu sai xefe estadu tenke servisu hamutuk ho ezekutivu tau atensaun ba kondisaun estrada no tenke dignifika veteranu ho pensaun vitalísia hanesan mós membru membru parlamentu nasionál no kargu titulár sira-ne’ebé simu pensaun vitalísia.
“ami povu kontinua nafatin fó konfiansa ba ita-nia kandidatu prezidente repúblika 2022-2027 maibé hakarak ko’alia uitoan ba kestaun veteranu hanesan ita-boot sira iha parlamentu nasionál no membru governu ne’ebé simu pensaun vitalísia, maibé família mate no ami ho grau 4a7 la hetan pensaun vitalísia ne’e hanesan ita ko’alia violasaun direitu umanu,” francisco amaral hateten iha ámbitu diálogu ho kandidatu pr, francisco guterres lú olo, iha salaun parokiál same vila.
komunidade hosi postu administrativu turiskai, agostinho de jesus, hato’o preokupasaun sosiál liu-liu ba estrada hosi urahu ba turiskai kondisaun ladi’ak, komunidade susar asesu bee-moos no komunidade iha suku orana, makere, liurai no suku sira seluk seidauk asesu eletrisidade ba lú olo.
nune’e mós, salvador tilman, hateten nia nafatin fó konfiansa ba kandidatu pr lú olo atu sai xefe estadu daruak maibé bainhira reeleitu, tenke koordena ho governu tau atensaun ba problema ne’ebé povu hasoru.
“iha postu administrative alas tanbasá to’o agora estrada ho eletrisidade labele tama maibé ami rona eletrisidade iha fatin tolu ne’ebé tama ona iha planu nasionál, maibé to’o agora la hala’o,” nia dehan.
 2022: komisaun a sei fó prioridade ba alterasaun lei pensaun vitalísia
nia husu, bainhira eleitu sai pr karik tenke fó atensaun mós ba manorin-na’in sira-ne’ebé servi povu nia oan sira maibé to’o agora seidauk asina kontratu maske sira dedika an hodi fó kontribuisaun hanorin labarik sira ho voluntáriu.
aleinde ne’e, nia aprezenta mós kona-ba ponte tara ne’ebé konstrui iha suku tutuluru iha tinan hirak liubá to’o agora seidauk iha reabilitasaun, ne’ebé ponte ne’e fasilita tebes komunidade hosi postu administrativu turiskai, alas, fatuberliu ho same.
“triste tebes momentu udan to’o agora, ponte ne’e rede ai-kabelak sai kotu, rahun arbiru no ita-nia komunidade ultrapasa ne’e fó perigu ba sira-nia vida,” nia dehan.
hatán ba ida-ne’e, kandidatu prezidente repúblika, francisco guterres lú olo, hateten hanesan atuál xefe estadu antes ne’e halo vizita no halo diálogu hanesan ho komunidade manufahi foti preokupasaun hirak ne’e hodi rejista no momentu akompaña direta hosi membru viii governu konstitusionál hodi fó resposta ba responsavel kada área hanesan edukasaun, estrada, eletrisidade katak iha ona planu no programa atu halo.
“tanba ne’e agora ba ha’u hanesan prezidente repúblika esplika katak prezidente iha poder duni atu hato’o ba governu saida mak povu ida-ne’e seidauk hetan hanesan fasilidade moris, tanba ne’e ba ezekutivu oinsá povu ida-ne’e hetan resposta ba sira-nia prokupasaun,” nia hateten.
lú olo konsidera, importante tebes presiza hadi’a estrada hodi bele fasilita estudante asesu ba eskola no kondisaun infraestrutura ida di’ak, maibé hanoin governu iha planu no programa atu bele implementa.
“ha’u hanesan prezidente aprova tiha ona alterasaun lei jestaun orsamentu hodi define loloos orsamentu no programa ho rezultadu buat tolu ne’e, governu kria hodi permite ba orsamentu atu bele hetan rezultadu iha tempu badak,” nia dehan.
tanba ne’e, atu projeta ba oin mak nia hakarak kandidatu an dala ida tan no bainhira eleitu sai xefe estadu mak sei kontinua servisu hamutuk ho governu atu responde povu nia preokupasaun no nesesidade.
 cne deside kampaña ba segunda volta ramata iha 13 abríl
autoridade aduaneira (aa)/alfándega hola parte halo kontrolu sasán importasaun hosi pontu entrada sira, liuliu liga ho implementasaun polítika zero plástiku, iha sistema rasik hodi regula entrada materiál plástiku.
“bainhira ita halo konfigurasaun iha sistema ne’e, iha tempu importadór submete dokumentu, sistema sei alerta kona-ba item sira ne’ebé mak relasiona ho plástiku, no tempu ne’ebá kedan bainhira mosu item sira ne’ebé ho materiál plástiku, automátikamente ita ba halo inspesaun fízika,” komisáriu aa/alfándega, josé antónio fátima abílio, hateten ba agência tatoli, iha ninia knaar fatin, palásiu governu, sesta ne’e.
 embalajen tipu styrofoam hahú lakon iha timor-leste
nune’e, durante prosesu mak alfándega nota iha materiál plástiku 100%, sei apreende sasán ne’e hodi koordena ho sekretaria estadu ambiente (sea) hodi halo destroisaun, enkuantu sira ne’ebé sei autoriza, ekipa responsável sei husik tama.
“maibé durante ne’e plástiku ilegál kontinua tama tanba maluk sira ne’ebé importa sasán sikat le’et hela plástiku sira ne’e ho sasán seluk to’o sistema tarjetu ne’e mak matak sira liu ona,” nia akresenta.
nune’e, dalan ilegál seluk ne’ebé kontinua la’o mak bainhira tempu kalan ema tula sasán inklui plástiku ho ró kiik sira, entaun plástiku ne’ebé mak governu bandu kontinua sirkula.
intensaun governu halo polítika a zero plástiku tanba iha previzaun katak plástiku bele estraga ambiente.
“nune’e ita-nia parte kontinua halo kontrolu ba importasaun plástiku ilegál sira, iha kategoria materiál plástiku 100% ita hapara, maibé balun ita sei autoriza tama hanesan oxo-biodegradável plástiku d2w, to’o períodu determinadu sei hapara,” nia dehan.
desde implementasaun dekretu-lei númeru 37/2020 loron 23 setembru kona-ba alienasaun, importasaun no produsaun saku, embalajen no objetivu seluk ba plástiku, alfándega halo kontrolu ba importasaun plástiku uzu úniku no bee-hemu embalajen plástiku.
“ita rekoñese iha lakuna balun ne’ebé mak alfádega iha ein termu kontrolu, tanba ita hatene katak atividade ilegál sira kontinua la’o, maibé tenta nafatin nune’e bele prevene importasaun plástiku sira,” nia tenik.
komisáriu alfándega konsidera polítika zero plástiku di’ak hodi labele estraga ambiente, tanba ne’e presiza reforsa kontrolu ba sasán importasaun.
“ita iha alternativu ida hodi prevene, hanesan bee-hemu kopu ita tenke buka ona alternativu saida mak bele substitui tanba ema balun laiha kapasidade atu sosa bee-hemu boot, nune’e implementasaun ne’e gradualmente ita tenke diminui hodi hein mós ita-nia produsaun lokál bele responde ba merkadu,” nia dehan.
enkuantu, durante kontrolu dezafiu ne’ebé alfándega hasoru mak item plástiku importasaun hamutuk 800, maibé koñesimentu pesoál alfándega mak limitadu.
“tanba ne’e ami presiza kontinua halo formasaun ho sea, nune’e sira bele koñese di’ak liután klasifikasaun ba plástiku sira ne’e atubele ajuda sira halo kontrolu iha pontu entrada sira ne’e,” josé antónio tenik.
sekretáriu jerál partidu congresso nacional reconstrução timorense (cnrt), francisco kalbuady lay, apela ba militante no apoiante atu mantein dixiplina hodi kria pás no estabilidade iha kampaña eleitorál ho tipu komisu iha segundu volta ne’ebé sei hala’o iha tasi-tolu, tersa (12/04) aban.

 ramos horta no governu sei dezenvolve ekonomia interligada iha munisípiu tolu  
kordenadór kampana kandidatu prezidente repúblika períodu 2022-2027 jo’e ramos horta, francisco kalbuadi ho nia ekipa halo konferensia impresa iha bairru dos glillos, segunda (11/4/). antonio dasiparu.
“aban kampaña ikus kandidatu prezidente repúblika, josé ramos horta, iha tasi-tolu tuku 14h00 to’o 18h00. nune’e, ha’u husu militante, apoiante, movimentu hotu, no partidu seluk hanesan pd atu kria pás. husu, atu iha mobilizasaun durante kampaña atu respeita sinál tánzitu ka lei kódigu, labele monu ba provokasaun hodi hamosu disturbu ne’ebé bele prezudika estabilidade iha kapitál dili,” kalbuady hateten liuhosi konferénsia imprensa ba jornalista sira iha sede cnrt, bairru dos grilhos, segunda ne’e.
tuir nia, mobilizasaun militante no apoiante sei mobiliza hosi kada postu administrativu sira, nun’e husu militante no apoiante sira hotu atu kria ambiente dixiplina, respeita malu no kria pás durante halaó kampaña to’o ramata.
sekretáriu jerál partidu ne’e agradese ba parte hotu nia apoiu durante períodu kampaña segunda volta, ne’ebé hahú halo abertura iha raeoa to’o munisípiu lautém ne’ebé la’o ho dame.
nia apela mós ba militante no apoiante hotu atu iha loron 19 abríl ne’e atu ezerse nafatin direitu ba vota hodi hili kandidatu prezidente repúblika períodu 2022-2027 ho númeru sorteiu dahuluk, josé ramos horta.
 pdrt apoiu ramos horta ba eleisaun segunda volta
 ministra saúde, odete maria freitas belo, informa, daudaun ne’e laiha estoke aimoruk kímiku abate atu hala’o atividade fomigasaun ka rega susuk iha área risku sira hodi prevene moras dengue.
ministra saúde, odete maria freitas belo. francisco sony
“aimoruk kímiku abate ita iha problema tanba laiha stock out iha armazein, maibé daudaun iha ona prosesu aprovizionamentu ba akizasaun aimoruk ne’e. ha’u espera ita sei hetan lalais iha tempu badak atu rega susuk sira”, minista odete hateten ba agência tatoli, iha pálasiu govenru-dili, kuarta ne’e.
tuir dadus estátistika hahú hosi janeiru to’o dezembru 2021, servisu saúde munisípiu dili (ssmd), rejista ema ne’ebé afetadu ba dengue hamutuk 672, hosi númeru ne’e, na’in-ualu mak mate. 
iha semana dahuluk fulan janeiru 2022, ssmd mós rejista ona pasiente ba kazu dengue hamutuk na’in haat.
alende ne’e, hospitál nasionál guido valadares mós rejista pasiente ne’ebé daudaun baixa hamutuk 750, hosi númeru ne’e maioria pasiente ho pozitivu dengue.
pesoál médiku sira halo hela atendementu ba pasinete moras dengue iha salaun emerjénsia hngv, kuarta 5/1/2022.antonio dasiparu
governu konsidera kazu dengue ho númeru aas iha timor-leste, maibé durante fulan hirak ikus ne’e konsentra maka’as liuba surtu covid-19, tanba ne’e ba oin presiza sensibiliza informasaun ba komunidade kona-ba prevensaun dengue, fomigasaun no kampaña nasionál sira.
nune’e, governante ne’e fó ona instrusaun ba departamentu promosaun saúde  nafatin halo avizu ba komunidade liuhosi tama no sai bairru risku sira hodi komunidade hamoos lixu iha uma laran, areadór no fatin públiku sira.
”ha’u husu ba populasaun sira hotu atu hamoos ida-idak nia uma hun no bee nalihun sira  hodi prevene moras dengue iha ita-nia rain,’’ ministra odete enkoraja.
nune’e, ms husu ba inan-aman hodi fó atensaun ba labarik sira hodi  fó hatais ropa naruk  tanba susuk ne’e gosta tata iha  tempu loron.
deputadu bankada parlamentár hosi partidu kmanek haburas unidade nasionál timoroan (khunto), antónio verdiál de sousa, husu governu presiza atende renova pasaporte estudante timor-oan sira-nian ne’ebé data invalidu ona no oras ne’e hela nafatin iha filipina.

“governu halo kooperasaun hodi haruka asisténsia tékniku ida hodi ba iha fiplina ho objetivu atu reprodús ka renova pasaporte ba timor-oan na’in 20 ne’ebé sira-nia pasaporte invalidu ona,” deputadu antónio verdiál de sousa levanta iha plenária parlamentu nasionál, tersa ne’e.
timoroan sira-ne’e, hanesan estudante antes ne’e labele fila-fali mai iha timor-leste tanba ho situasaun pandemia covid-19.
bainhira sira iha inisiativa atu mai rasik renova sira-nia pasaporte maibé ho difikuldade aviaun no visa, tanba bainhira liu semana ida tenke presiza visa.
“nune’e, fasil liu karik governu haruka tékniku hodi bele ba fó asisténsia direta atu halo bele renova estudante sira-nia pasaporte,” nia hateten.
prezidente komisaun g trata asuntu edukasaun ne’e, dehan tuir informasaun ne’ebé komisaun simu katak embaixada timor-leste iha filipina haruka tiha ona karta mai iha ministéiru justisa hodi fó asisténsia maibé to’o agora seidauk iha resposta.
nia preokupa la’ós ne’e de’it maibé iha mós timor-oan iha nasaun vietname ho preokupasaun hanesan no komisaun g haruka ona karta ofisiál ba ministéiru justisa maibé to’o daudaun ne’e seidauk hatán.
hatán ba kestaun ne’e, reprezenta governu liuhosi sekretáriu estadu komunikasaun sosiál (sekoms), merício juvinal akara, rejista hela no sei enkamina ba ministéiru tutela hodi tau atensaun.
prezidente interinu partidu libertasaun populár (plp), abrão freitas‘mate restu’, apela ba delegadu ho militante sira atu transmite tutan programa kandidatu prezidente repúblika periódu 2022-2027 ho númeru sorteiu rua (2), francisco guterres ‘lú olo’, tama-sai suku hodi fó vitória iha eleisaun segunda volta.

  reeleitu: lú olo sei hametin relasaun instituisionál ho órgaun soberania seluk
prezidente interinu plp, abrão freitas ‘mate restu’.  egas cristóvão.
“baucau tenke manán liu maibé presiza asaun determina rezultadu, nune’e husu imi sira-ne’ebé ohin mai iha ne’e   tun fila-fali transmite tutan programa ne’ebé kandidatu fó ona hodi influénsia populasaun iha baucau tomak, tanba ita hakarak lori ita-nia manu amán lú olo sai prezidente repúblika ba mandatu daruak,” mate restu hatetetn iha kampaña ho tipu diálohu hosi kandidatu lú olo, iha sentru konvensaun baucau, kinta ne’e.
nia mós propoin, ekipa ne’ebé antes la’o iha eleisaun primeira volta hosi partidu khunto, fretilin, plp, os verdes atu servisu makaas hamutuk liután iha baze no tempu eleisaun.
prezidente interinu ne’e hateten, razaun plp fó apoiu ba lú olo iha eleisaun segunda volta tanba kandidatu ida-ne’e hala’o nia mandate durante ne’e nia hakruuk de’it ba konstituisaun.
“plp iha primeira volta foti pozisaun vota konsiénsia maibé hanesan partidu polítiku iha espasu responde ba kestaun ida tanba kandidatu balun ho intensaun atu dizolve parlamentu nasionál nune’e deside segunda volta fó apoiu ba lú olo ne’ebé kumpre ba konstituisaun de’it,” nia hateten.
nune’e mós, ema-ne’ebé fuan boot ba estadu responde interrese nasionál la’ós partidu ho ódiu vingansa no presiza xefe etadu ida di’ak hodi kondús estadu ba oin, ho ida-ne’e laiha dalan atu disolve pn no hatun viii governu konstitusionál ne’ebé lidera hosi primeiru-ministru, taur matan ruak.
“iha eleisaun segunda volta atu konfirma votu aumenta makaas li tán iha baucau, ho ida-ne’e lori lú olo ba mandatu daruak nomós laiha dalan disolve parlamentu nasionál ne’ebé ho viii governu lidera hosi jenerál taur matan ruak,” nia dehan.
reprezenta partidu khunto, luis roberto, hateten fretilin mak sai aman no inan ba demokrásia ne’ebé hatudu no fó oportunidade hodi partidu jerasaun foun sira eziste mós hodi valoriza demokrásia iha timor-leste, nune’e presiza haree aman ida-ne’ebé mesere mak kandidatu lú olo.
tuir nia, durante nia mandate ne’e lú olo hatudu ona kompromisu primeiru mak kria pás no estabilidade, haburas unidade nasionál sai xave ba dezenvolvimentu.
“presiza hili kandidatu ema pasiénsia, simplesidade, responsabilidade, valoriza konstituisaun la kria krize mak ita-nia aman lú olo,” nia dehan.
tanba ne’e, nia garante katak militante khunto iha munisípiu baucau sei fó hotu votu ba kandidatu iha eleisaun mai no votu sei manán maiória.
governu liuhosi ministériu saúde (ms), domingu (30/01) ne’e relata kazu detetadu pozitivu foun na’in-29, rekuperadu laiha no ativu na’in-72.

 covid-19: kazu detetadu pozitivu 15 no ativu na’in-32   
“kazu detetadu foun ohin 29, rekuperadu laiha no ativu na’in-72,” adjunta koordenadora forsa-tarefa ba prevensaun no mitigasaun, odete da silva viegas, hateten liuhosi komunikadu imprensa ne’ebé agência tatoli asesu, domingu ne’e.
hosi kazu foun hirak ne’e, sura hahú hosi 22 marsu 2020 to’o 30 janeiru 2022, iha kumulativu kazu konfirmadu hamutuk ona 19.937 no óbitu na’in-122.
hosi horisehik no loron ohin (domingu, 30 janeiru 2022), laboratóriu nasionál saúde halo teste 278 pcr iha díli, kompostu hosi vijilánsia sentinela 0, rastreiu ba kontaktu (contact tracing) 27, rastreiu aleatóriu (random screening) 42, viajen internasionál 209 no follow up iha kuarentena 0.
nune’e totál teste pcr ne’ebé halo horisehik (sábadu, 29 janeiru), iha munisípiu sira seluk, rejiaun administrativu espesiál oé-cusse ambeno (raeoa) no hospitál nasionál guido valadares (hngv) hamutuk 48 ne’ebé kompostu hosi baucau 0, ermera 0, maliana neen (6), maubisse 0, raeoa 0, suai 10, viqueque 0, lospalos 0, hngv 32 no vera cruz 0.
populasaun elijivél tinan 18 ba leten, ne’ebé simu ona vasina to’o ohin dadeer tuku 10h00, tuir sistema informasaun sáude iha ministériu saúde, hanesan kumulativu doze dahuluk iha díli 87.9% no kumulativu doze daruak iha díli 82.2%.
ho nune’e, sidadaun iha territóriu nasionál ne’ebé simu ona vasina doze dahuluk iha timor-leste 84.1% no simu ona doze daruak hamutuk 70.8%.
hosi insidénsia covid-19 iha timor-leste, durante loron hitu (7) ikus mak 0,7/100 mil abitante.
iha 30 janeiru 2022, iha izolamentu vera crúz, lahane, hngv no fatin seluk iha territóriu laran tomak halo tratamentu ospitalizadu ba kazu detetadu pozitivu lima (5) no iha semana kotuk 23 janeiru, kompostu hosi moderadu 0 no leve na’in-lima (5).
investimentu empreza santos limited iha kampu bayu-undan hodi halo perfurasaun iha mina-matan tolu, daudaun ne’e lori progresu di’ak no hetan reseita signifikante.
“hosi fin tinan 2020 to’o agora, ita hetan reseita millaun $700, ne’e la’ós oituan tanba uluk kada tinan ita hetan de’it millaun $100. nune’e, ita projeta ba to’o fin tinan ne’e sei hetan liu biliaun $1, ne’e susesu ida. ida-ne’e tanba ita barani foti desizaun hodi fura posu tolu, uluk ita fura mós posu balun la hetan no maran,” prezidente autoridade nasionál petróleu no minerál (anpm), florentino soares ferreira, informa ba agência tatoli, via online, kinta ne’e.
 produsaun posu dahuluk iha kampu bayu-undan hatudu aumentu gás
nune’e, anpm fahe reseita tuir kontratu partilla produsaun ka (psc-production sharing contracts hodi foti estadu nia parte hafoin prodús ona mina ou gás.
“anpm hanesan autoridade reguladora, ne’ebé tempu hanesan reprezenta estadu timor-leste iha psc hodi rekolla reseita hodi hatama ba fundu petróleu,” nia akresenta.
reseita hirak ne’e hetan hosi perfurasaun posu tolu iha bayu-undan no ikus mai hasa’e produsaun.
“produsaun sa’e, signifika reseita mós sa’e, enkuantu presu gás merkadu mós sa’e, entaun iha impaktu pozitivu. konflitu sira hanesan russia no ukraina, kontribui ba supply gás iha mundu no interrompe, entaun fó oportunidade ba ita atu fa’an ita-nia gás ho presu di’ak,” nia esplika.
empreza santos limited ne’e hanesan operadór iha kampu bayu-undan, ne’ebé iha janeiru 2021 anunsia ona desizaun halo investimentu ho montante millaun $235 ba projetu perfurasaun mina-matan tolu.
empreza ne’e halo perfurasaun ba dahuluk, bainhira kampu ne’e hanesan ona parte esklusiva ida iha jurizdisaun timor-leste, hafoin ratifikasaun tratadu fronteira marítima entre timor-leste no austrália.
 ministru koordenadór asuntu ekonómiku (mkae), agência norte-amerikana ba dezenvolvimentu internasionál (usaid, sigla inglés) no banku mundiál, kinta ne’e, hala’o semináriu hodi aprezenta rezultadu avaliasaun rekursu turístiku iha timor-leste. 
hosi rezultadu avaliasaun turístika hatudu katak, maioria turista estranjeiru sira hakarak mai timor-leste ho razaun prinsipál tolu hanesan turista sira hakarak atu ba luku hodi haree paizajen furak no biodiversidade tasi-okos nian, turista sira hakarak la’o-sa’e iha foho sira atu haree timor-leste nia paizajen natureza ne’ebé furak no úniku no vizita sítiu relijiozu no istóriku sira.
“setór turizmu pertinente tebes bá ekonomia timor-leste ne’ebé sai mós setór estratéjiku no baze importante ida ba setór turizmu hodi bele hatene klaru nia merkadu doméstika no internasionál sira ligadu ho atrasaun produtu turístika sira ne’ebé iha timor-leste,” koordenadora jerál gabinete make,guida monteiro hateten iha ámbitu semináriu entre govenru no parseiru iha timor plaza-dili, kinta ne’e.
iha relatóriu analiza oferta no demanda tuir prespetiva turista nian mós mensiona katak timor-leste presiza implementa di’ak kona-ba planu polítika nasional turizmu nian.
“espera katak ho esforsu tomak husi governu liuhosi mcae hodi halo koordenasaun másimu no di’ak hodi apoia planu ministériu turizmu, komérsiu no indústria (mtki) hodi bele alkansa mehi sira iha polítika nasional turizmu 2030 através komisaun inter-ministérial ba dezenvolvimentu turizmu (kidt),” nia akresenta.
banku mundial hala’o analiza turístika ho baze ba pedidu viii governu konstitusionál através mkae iha tinan 2018 no konklui iha agostu 2021.
iha biban hanesan, reprezentante nasionál banku mudiál ba timor-leste, bernard harborn, sujere ba governu timor-leste no setór privadu tenke koopera atu garante no mellora infraestrutura no promosaun merkaduria iha lokál turístiku sira.
“presiza meta ida atu hala’o dezenvolvimentu turizmu, maibé kooperasaun hotu-hotu nian mak fundamental liu,” nia akresenta.
entretantu, xefe  projetu turizmu ba ema hotu, peter semone, dehan importánsia  ba governu atu apoia komisaun interministeriál hodidezenvolve turizmu, tanba setór ida ne’e sai resposabilidade ba ema hotu nian.
iha polítika nasionál turizmu 2030 ho títulu “promove identidade nasionál” ne’ebé aprova ona iha konsellu ministru iha tinan 2017, enfaze katak molok to’o iha tinan 2030 setór turizmu sei kontribui reseita turístika internasionál hamutuk millaun $150, kada tinan no sei fó servisu ba kuaze ema na’in 15,000.
tuir projesaun katak iha tinan 2030, vizitante internasionál mai timor-leste kada tinan sei to’o 200,000, kompara ho tinan 2014 ne’ebé ho númeru vizitante turista hamutuk 55,000. 
dezenvolvimentu setór turizmu atu la’o ho susesu persiza partisipasaun intensivu husi ministériu relevante sira, tanba indústria turizmu ne’e setór ida ke transversal signifika interligadu ho setór sira seluk hanesan transportasaun, imigrasaun, seguransa rai-laran, infraestrutura, saúde, servisu óspitalidade no seluk-seluk tan, ne’e duni papél importante husi liña ministérial sira sai fatór determinante ida bá susesu dezenvolvimentu setór turizmu iha timor-leste.
tanba papél no responsabilidade husi ministériu relevante sira importante ba dezenvolvimentu turizmu, através primeiru-ministru nia despaxu ho númeru 024/pm/vi/2019 hodi estabelese kidt ne’ebé kompostu husi ministériu turizmu, komérsiu no indústria, ministériu planu no ordenamentu, ministériu transporte no komunikasaun, ministériu interior, ministériu arte no kultura, sekretariu estadu ambiente, ekretariu estadu kooperativa, sekretariu estadu formasaun profesional no empregu, no seluk tan no bazeia ba despaxu refere komisaun ne’e prezide hosi mkae.
 governu liuhosi ministériu saúde (ms) hahú  implementa vasina doze datoluk ba liña frente, idosu no ema ne’ebe vulneravel liu sira iha munisípiu dili.
diretora servisu saúde munisípiu dili agostinha segurado, hateten implementa vasina doze datoluk ba liña frente sira ho baze ba desizaun hosi ministra saúde.
diretora serbisu saúde munisípiu dili, agostinha segurado. francisco sony
“vasina ne’e doze datoluk ne’e foku ba profisionál saúde no membru governu balun ema ne’ebé mak hakarak atu simu vasina. ita rekomenda mós uza vasina pfizer ho razaun vasina ne’e uza ba loron lima nia laran de’it,” diretora ne’e hateten hafoin lansa vasina doze datoluk uja salaun palásiu sinzas, caicoli, tersa ne’e.
tanba, servsiu saúde munisípiu dili hahú sura ona grupu alvu sira ne’ebé ho baze ba doze ne’ebé mak  disponivél hela.  enkuantu liña frente sira mak hanesan profisionál saúde, jornalista no idozu sira tanba stock vasina pfizer sufisiente hamutuk doze 4.500-resin.
iha biban hanesan, eis prezidente repúblika, jose ramos horta, ne’ebé sai ema dahuluk simu vasina doze datoluk ho tipu vasina pfizer, hateten, simu vasina doze datoluk ne’e importante tebes atu hasa’e imunidade hodi prevene-an hosi moras covid-19.
eis-prezidente repúblika, josé manuel ramos horta simu vasinasaun doze datolu pfizer booster, iha metiaut dili, loron (04/01). francisco sony
“ohin, ha’u simu vasina doze datoluk hodi prevene-an hosi covid-19. tanba booster ne’e implementa ona iha europeia hanesan amérika no austrália inklui nasaun balun hahú iha fulan abríl 2020. tanba vasina sira ne’e to’o fulan-neen no hitu efeitu menus ona.” ramos hora afirma.
hodi hatutan: “entaun ba ha’u haree no estuda hodi fó hanoin ba governu katak, oinsá ita bele uza tan booster ne’e hodi aumenta ita-nia imunidade hodi prevene moras ne’e iha ita-nia rain tanba covid-19 ne’e seidauk hotu’’.
nune’e, eis prezidente ne’e enkoraja sidadaun hotu ne’ebé simu ona vasina doze daruak no liu ona fulan-neen  bele simu vasina doze datoluk  hodi ajuda proteje ema ho umunidade forte hasoru covid-19 no bele fasil halo viajen ba estrajeiru.
 covid-19: kazu detetadu pozitivu tolu no ativu 11
antigu alunu no kongregasaun salesiano iha timor-leste no iha mundu sente deve hela matebian diákonu baltazar pires, sdb (salesiano don bosco), tanba ninia dedikasaun no domin ba foinsa’e timor-leste liu-liu ba foinsa’e sira-ne’ebé buka matenek iha koléjiu don bosco fatumaca, gariuai, baucau.

diákonu baltazar pires, sdb, hakotu iis iha hospital nasional guido valadares (hngv) iha tuku 08h30 kalan ho idade 81 tanba moras komplikadu.
família no kongregasaun salesiano lori kedas diákonu nia mate-isin ba iha komunidade salesiano don bosco comoro hodi halo misa no orasaun.
diakonu baltasar, sdb, nu’udar misionáriu salesiano ida ne’ebé moris iha 24 fevereiru 1942 iha portugal no hakotu iis iha timor-leste iha 04 marsu 2022. durante ne’e, iha ninia serbisu pastorál nian hala’o ninia serbisu iha koléjiu fatumaca hodi serbi foinsae timor-oan liuhosi formasaun umana no espiritual tuir don bosco nia ain fatin. 
matebian diákonu baltazar pires, sdb. imajen/espesiál.
“ha’u hanoin antigu alunu no kongregasaun salesiana rasik, ita debe makaas ba ninia moris no dedikasaun tomak ba ita, liu-liu ninia favór hotu. ita nunka sei selu liu-liu sira hirak ne’ebé mak liuhosi koléjiu fatumaca. ha’u hanoin nia mós la’ós ema ida-ne’ebé mak ko’alia barak maibé nia ema ida-ne’ebé mak dixiplinadu tebes iha ninia asiténsia salesiana hodi tau matan foinsa’e sira no irmaun salesiano iha koléjiu fatumaca no mos iha comoro,” irmaun adriano do nascimento, sdb, ba agência tatoli, iha don bosco comoro, dili, tersa ne’e.
diákonu baltazar pires, sdb, hanesan ema ida-ne’ebé kuñesidu ho dedikasaun ida-ne’ebé hanorin foinsa’e sira atu hatene dixiplina iha kualker situasaun liu-liu dixiplina hodi banati don bosco nia hanorin mak dixiplina estuda, halimar, haksoit, bidu, hananu maibé labele halo sala.
“ha’u hanoin nia ema ida-ne’ebé mak kuiñesidu ho naran padre baltazar pires, sdb. no ha’u hanoin diákonu ne’e mós moras kle’ur ona. dezde tinan 1990, nia hala’o ona ninia tratamentu médika iha indonésia no doutór sira halo operasaun ba ninia rins. nune’e, kuandu bainhira fila-fali mai iha timor no ninia rins ida de’it mak funsiona,” nia fó hanoin fali.
hahú hosi ne’eba kedas hemu aimoruk hodi halo tratamentu ba ninia moras no bainhira iha tempu ukun an liu-liu iha fulan dezembru 2017, lori diakonu baltazar pires ba iha singapura hodi kontinua halo tratamentu ba ninia moras.
iha fulan-abril 2018, hafoin dominus ramos, salesiano no antigu alunu sira lori ba malásia liu-liu ospitál penan durante fulan tolu tanba problema ho ninia kakorok kotuk ninia ruin mak tohar no dodok, entaun lori nia ba iha malázia atu halo operasaun.
hafoin halo tratamentu iha malázia, nia fila-fali mai iha timor-leste, no antes pandemia covid-19, kada fulan neen ka semstre lori nia ba iha malázia hodi halo kontrolu ba ninia saúde. maibé, foin lalais ho presenza covid-19 laiha ona posibilidade ba halo tratamentu iha malázia to’o nia hakotu iis.
“entaun, buat ne’ebe mak ami halo mak kontaktu nafatin ho médiku sira no sosa de’it ai-moruk hodi konsumu, maibe iha fulan hirak liubá mak nia sente kondisaun saúde todan mak hanesan moras korasaun inklui moras rins mós problema hotu,” nia dehan.
matebian diákonu baltazar pires, sdb. imajen/espesiál.
iha hospitál nasionál guido valadares, médiku sira halo atendimentu ba ninia moras fuan nian iha sala emerjénsia no kontinua halo ninia tratamentu iha sala verry important person (vip) no kongregasaun salesian halo ona koordenasaun ho governu liu-liu ministériu asuntu kombatente libertasaun nasionál buka posibilidade atu lori nia ba iha indonésia atu halo tratamentu.
maibé, esforsu tomak ne’ebé halo to’o ikus mos dokumentu sira hotu kompletu ona maibe doutor sira la fó rujukan ba iha indonézia tanba ho kondisaun ida-ne’ebe mak ladún di’ak ona.
“entaun, ha’u ho padre manuel pinto hasoru malu fila-fali ho doutór sira atu lori nia ba iha komunidade salesiana iha comoro mak hakotu nia iis iha comoro, maibe hodi kalan ho horas 08h30 hakotu nia iis iha hngv.
“buat ne’ebé mak ami planu labele sai fali realidade, no ikus mai mate duni iha hngv,” nia haktuir.
tuir orariu katak iha loron 06 marsu 2022 sei halo misa fúnebre ba diákonu baltazar pires, sdb, nia mate-isin iha dili ho tuku 05h30 dadeersan, hafoin misa sei transporta kedas diákonu baltazar pires, sdb, nia mate-isin ba fatumaca-gariuai-baucau.
iha tuku 15h00 lorokraik sei selebra misa fúnebre iha santúario maria auxiliadora fatumaca ne’ebé sei prezide hosi arsebispu arkidioseze metropolitana dili, don vírgilio do carmo da silva, sdb, no hafoin misa sei lori no ba hatuur iha fatin hakmatek ikus nian, iha simetériu uaibeana-gariuai-baucau.
biografia
biografia badak ne’e hakerek hosi don carlos filipe ximenes belo, sdb, iha lisboa-portugal iha loron 04 fulan-abríl tinan 2022. biografia ne’e hakerek ho dalen portugés no agência tatoli, i.p sita hosi don carlos filipe ximenes belo, sdb, nia pájina rede sosiál (facebook).
diácono baltazar pires, sdb, filho de firmino pires e de isabel maria lopes, baltazar pires nasceu em genízio, concelho de mirando do douro e distrito de bragança e diocese de bragança (portugal) no dia 24 de fevereiro de 1941. foi batizado no dia 2 de março do mesmo ano, no lugar de genízio. recebeu o sacramento da confirmação, no dia 7 de maio de 1950.
frequentou a escola primária da terra, de 1948 a 1952. feita a instrução primária, entrou no seminário salesiano de poiares da régua, a 3 de setembro de 1952, permanecendo ali até 1955. de poiares da régua, passou para o seminário de mogofores (1955-1958). a 15 de agosto de 1958, entrava no noviciado, em manique do estoril (1958/1959), e professou no dia 16 de agosto de 1959. frequentou a filosofia em manique (1959-1963); fez o tirocínio em macau, sendo assistente e professor no colégio dom bosco (1963-1966).
no dia 16 de agosto de 1965, em cheung chau (hong kong), o tirocinante baltazar pires fez a profissão perpétua na congregação salesiana. para os estudos de teologia, foi enviado a sanlúcar la mayor, sevilha (espanha), onde permanece até 1970. recebeu a ordenação diaconal em sevilha, no dia 20 de junho de 1970.
em 1970 partia para timor português, aonde chegou a 10 de novembro de 1970. foi colocado na casa salesiana de baucau (1970/1971). na sede da missão de baucau, o diácono baltazar era professor, no ciclo preparatório, ao mesmo tempo que era encarregado dos acólitos e da cruzada eucarística. no ano de 1971, foi transferido para o colégio de fatumaca, onde permanece até o ano de 2007. exercia o cargo de conselheiro e professor. em fatumaca, assistiu aos acontecimentos do golpe da udt e o contragolpe da fretilin. em dezembro de 1975, foi testemunha do avanço das tropas indonésias para gariwai e berecoli.
no ano de 1978, em plena invasão das tropas indonésias a timor-leste, os superiores tomaram a decisão de mandar o diácono baltazar pires, então conselheiro e professor na escola técnica de fatumaca, para aprender a língua indonésia, na ilha de java, concretamente, na cidade de yogyakarta, uma cidade célebre por ser a sede do sultanato de java. após o regresso a “timor timur”, continuou a exercer o cargo de conselheiro de estudos e professor no colégio de fatumaca.
em outubro de 1989, visitava timor sua santidade, o papa joão paulo ii (hoje é santo). o diácono baltazar pires foi convidado para servir o altar, e durante a celebração eucarística celebrada pelo pontífice, teve a dita de proclamar o evangelho.
durante o tempo da ocupação indonésia, baltazar pires foi sempre discreto nas suas palavras e atitudes, em relação às autoridades indonésias, preocupando-se apenas com a educação dos alunos.
rejubilou com o povo timorense, no dia 20 de maio de 2002, quando foi restaurada a independência da república democrática de timor-leste.
esteve na casa de díli, entre os anos de 2007 e 2011. nesse ano, voltaria para fatumaca, onde permaneceu até 2020. nos últimos anos permaneceu na casa do pos-noviciado, em comoro, díli.
o diácono baltazar pires foi o missionário salesiano que trabalhou em timor durante quatro períodos da história de timor-leste: o período do administração portuguesa (1970-1975); o tempo da ocupação indonésia (1976-1999); o período da administração transitória das nações unidas (1999-2002); e o período de timor-leste independente (2002-2021). foi, durante a sua vida, um salesiano dedicado e sacrificado; um conselheiro amigo e um professor competente.
depois de cinquenta e dois anos de vida missionária em timor-leste, este servo fiel e prudente foi chamado pelo seu senhor para entrar no reino dos céus, no dia 4 de abril de 2022.
sekretária estadu arte no kultura (seak), sesta (08/04) semana kotuk, selebra asina akordu ho autoridade nasionál petróleu no minerál (anpm) ba estabelesimentu biblioteka nasionál.
 konstrusaun biblioteka nasionál sei hala’o iha tempu badak 
akordu ne’e asina direta hosi sekretáriu estadu arte no kultura (seak), teófilo caldas, ho prezidente autoridade nasionál petróleu no minerál (anpm), florentino soares ferreira.
“konstrusaun biblioteka nasionál, agora daudaun tama ona iha faze asina akordu entre seak ho anpm. iha mou ne’e ninia konteúdu katak bainhira projetu ne’ebé halo hosi kompañia ba biblioteka nasionál, se osan ne’e la sufisiénte mak governu tl prontu atu tau adisionál ba kompleta projetu refere,” diretór nasionál biblioteka no muzeu, joao fátima da cruz, hateten ba agência tatoli, iha nia knar fatin, avenida portugal, pantai kelapa, dili, segunda ne’e.
kona-ba kompañia ne’ebé sei toma konta ba konstrusaun, nia dehan, antes tama ba konstrusaun biblioteka nasionál, parte governu mak asina akordu uluk hanesan seak no anpm.
asina mou hotu, sei lori ba iha anpm hafoin kompañia internasionál hosi italia naran eni sei asina fila-fali agreement entre eni ho anpm ho orsamentu millaun $10, tanba orsida dokumentu sei iha rua, ida mak funding agreement ho orsamentu millaun $10 no ida seluk mak governu nian.
“daudaun ne’e, ami seidauk hatene kompañia ne’ebé mak toma konta ba konstrusaun biblioteka nian, tanba depois asina hotu lori ba mak eni foin pronúnsia. nune’e, ita espera katak konstrusaun ne’e akontese iha fulan abril nia laran,” nia dehan.
prezidente repúblika, francisco guterres lú olo, iha kinta ne’e fó pose ba membru viii governu konstituisionál hanesan sekretáriu estadu terras no propriedades (setp), eldino rodrigues dos santos, no sekretária estadu ba igualdade no inkluzaun, (seii), maria do rosário fátima correia.

“ha’u saúda membru foun governu votu ba dezempeñu di’ak no hetan rezultadu di’ak tebes,” xefe estadu hateten iha nia diskursu, iha palásiu prezidensiál nicolau lobato, bairru pite, dili,
pose hanesan prátika normál ida bainhira primeiru-ministru (pm) hato’o proposta atu substitui membru  governu ne’ebé substituisaun ida halo mós ba nesesidade pontuál sira-ne’ebé define hosi pm  no governu konstituisionál ida-ne’e ba de’it polítika no programa ba área sira ligada ba rai no propriedade sira no igualidade jéneru no inkluzaun.
tuir xefe estadu ne’e hateten, rekoñesimentu loloos ba direitu nu’udar rai-na’in ba beins imóveis (rai no uma) sei nafatin kestaun boot tebes ne’ebé ita tenke rezolve.
tuir konstituisaun iha artigu 54 fó direitu ba sidadaun sira atu iha direitu ba propriedade privada, katak sidadã no sidadaun iha mós direitu atu sai na’in ba rai sira-ne’ebé rekoñese juridikamente ho títulu ida-ne’e.
importante tebes halais prosesu ida-ne’ebé regulariza titularidade ba beins imóveis, prevee iha lei númeru 13/2017 (lei das terras) atu asegura pás no dezenvolvimentu sosiál no ekonómiku ba ita-nia nasaun.
“ida-ne’e imperativu nasionál importante tebes ne’ebé ha’u alerta ba ministru justisa no sekretáriu estadu terras no propriedade atu haree. ita labele adi’a tan atu sai eleitu ka simu mandatu populár ne’e onra boot ida, maibé liu-liu responsabilidade ida. responsabilidade ida ba ita-nia povu, povu ninia direitu, angústia no aspirasaun sira,” nia hateten.
lei rai-nian ne’ebé aprova ona hosi reprezentante povu nian lori metin espíritu no filozofia povu nian tenke hatene hakat difikuldade burokrátika no lori resposta no direitu ba timor-oan hotu-hotu.
“sekretáriu estadu terras no propriedade ita-boot nia misaun luan tebes maibé klaru mós komisaun terras no propriedades tenke funsiona. tenke implementa fundu finanseiru imobiliáriu, zona protesaun komunitáriu no beins imóveis komunitáriu. tenke halo hotu ona informasaun kadastrál prediál,” lú olo hateten.
xefe estadu husu, tenke  aprova mós kódigu rejistu sivíl no tenke kapasita funsionáriu terras no propriedades no rejistu no notariadu kona-ba direitu reál no rejistu prediál, nomós tenke avansa ho formasaun ba konservatóriu notáriu iha  sentru formasaun jurídika no judisiária ho formador adekuadu sira.
“tenke regulariza duni direitu propriedade kona-ba imóvel sira ne’ebé pertense ba sidadã no sidadaun timorense sira,” nia dehan.
kódigu foun rejistu prediá tanba regula situasaun jurídika beins imóvel sira sai ferramenta importante ba komérsiu jurídiku imobiliáriu iha dezenvolvimentu ekonómiku nasaun nian, tanba investimentu imobiliáriu depende ba sistema rejistu prediál seguru no kredível ida.
laiha seguransa jurídika, labele iha seguransa iha komérsiu laiha seguransa iha komérsiu, laiha dezenvolvimentu ekonómiku.
tanba kestaun seguransa, importante tebes estadu hatene no iha rejistu ba imóvel hotu-hotu ne’ebé pertense ba estadu.
“kona-ba implementasaun lei rai nian ha’u hakarak bolu atensaun ba sidadaun sira-nia direitu fundamentál ida seluk prevee iha ita-nia konstituisaun, katak direitu ba abitasaun prevee iha artigu 58.º krdtl katak ‘hotu-hotu tenke hetan ba nia an no ba ninia família direitu atu hela iha uma ida ho dimensaun natoon ho kondisaun moos no ho konfortu, neebé pemite hetan intimidade pesoál no privasidade familiár’,” nia hateten.
iha parte seluk, prezidente repúblika ne’e hateten importante mós ba komunidade kestaun sira liga ho igualdade entre mane no feto no inkluzaun feto sira-nian iha aspetu oioin vida nian iha sosiedade.
konstituisaun rdtl respeita direitu tama iha deklarasaun universal direitu umanu, ne’ebé garante no proteje direitu fundamentál sidadaun sira-nian.
konstituisaun mós prevee promosaun igualdade iha ezersísiu direitu sivíl no polítiku katak labele diskrimina ema tanba jéneru kona-ba asesu no partisipasaun iha vida polítika, sosiál no ekonómika nasaun nian.
maibé tuir tradisaun iha rejiaun oioin iha ita nia país, mane sira mak hetan direitu barak liu iha família duke feto sira.
iha estadu ida-ne’ebé demokrátiku duni no hatuur ho valór liberdade no igualdade, hatene katak mane no feto iha direitu hanesan, nune’e papel sekretaria estadu igualdade jéneru no inkluzaun importante tebes atu igualdade direitu no oportunidade akontese lalais liu hodi ita hatuur justisa sosiál.
“sekretária estadu, sosiedade timorense presiza duni halo mudansa. mudansa drástika ba oinsá haree ba feto atu halo ema haree buat neebé seidauk haree, haktuir iha konstitusionál no direitu internasionál kona-ba igualdade jéneru. haforsa empoderamentu ba feto la’ós iha uma laran de’it maibé iha mós nível polítiku ekonómiku no sosiál,” nia dehan.
atu kombate violénsia hasoru feto iha sosiedade ne’e mak misaun ba komunidade jerál atu halo liu-liu ita-nia klase polítika, no hasa’e liután oportunidade ba feto sira ko’alia iha vida komún sei kontribui ba sosiedade ida justa liu no inkluzivu liu.
importante tebes fó ferramenta nesesáriu ba kreximentu inkluzivu no la’ós diskriminatóriu ba labarik-feto sira atu promove sira-nia auto-determinasaun no hatene rasik sira-nia valór iha sosiedade nu’udar ema ativu partisipativu no valorizadu hosi ema hotu.
“feto sira-ne’ebé revindika direitu reivindika de’it tuir sira-nia direitu. ba ida-ne’e e ita tenke hatene eduka no forma ita-nia foinsa’e sira. ita servisu hamutuk ba atu loron ruma feto ida mak sei ha’u-nia susesór atu sai prezidente repúblika,” nia hateten.
eletricidade de timor-leste, empreza públika (edtl, e.p), segunda ne’e, selebra akordu servisu ho institutu petróleu no jeolojia, institutu públiku (ipg,i.p sigla portugés) no institutu jestau ekipamentu, institutu públiku (ige, i.p, sigla portugés) hodi fornese servisu di’ak liután ba públiku.
“iha sira-nia (edtl) servisu loron-loron atu serbí ita-nia rain ne’e sira presiza apoia rua, ezemplu ige nia servisu karik halo intervensaun iha kondisaun emerjénsia ruma ba fasilidade ne’ebé edtl jere hela. enkuantu kona-ba torre ne’ebé sei estabelese presiza apoia hosi ipg tanba sira mak iha knaar atu haree katak rai sira ne’e iha duni kondisaun ka lae, ne’ebé liuhosi akordu ne’e bele fasilita servisu edtl di’ak liután,” ministru obra públika, abel pires da silva, hateten hafoin asiste instituisaun tolu asina akordu, iha salaun mop, caicoli.
 edtl, e.p hahú instala iluminasaun iha estrada protokolu
nia dehan, durante ne’e apoia servisu sira ne’e la’o hela maibé atu kontinua di’ak liután presiza liuhosi akordu servisu ida.
iha biban hannesan, prezidente konsellu administrasaun edtl, e.p, paulo da silva, reforsa, asina akordu ne’e atu formaliza kooperasaun ne’ebé antes ne’e hala’o ona.
“ho nune’e presiza legaliza ho baze legál ruma, nune’e sai mata-dalan hodi guia ita halo servisu di’ak liután,” nia akresenta.
aleinde ne’e, nia konsidera akordu ne’ebé halo ho ige importante tebes tanba durante ne’e halo ona servisu lubuk hodi apoia másimu, liuliu iha situasaun emerjénsia sira liga ho torre sira ne’ebé  krítiku tebes iha territóriu laran.
“tanba ne’e sei iha nesesidade lubuk ida hodi haree hamutuk ba oin, inklui transportasaun mákina pezadu sira no mós formasaun kona-ba mekánika, ho servisu sira ne’e sai razaun ba ita iha kooperasaun”, nia dehan.
enkuantu ho ipg, presiza kolaborasaun tanba edtl iha hanoin atu harii torre no parke ba enejia iha futuru, tanba torre sira daudaun ne’e krítiku entaun presiza iha estudu jeolójiku ida kona-ba rai no fatin sira.
“nune’e ami bele hetan rekomendasaun ba fatin sira ne’ebé seguru tanba daudaun torre sira ne’ebé lokaliza iha territóriu timor ameasadu no susar tebes ba ami atu haree tanba laiha koñesimentu kona-ba kualidade rai no fatin sira,” nia subliña.
estatutu edtl hatúr katak bainhira hakarak halo kooperasaun tenki legaliza ho nota entendimentu ida no hetan autorizasaun hosi ministériu tutela.
prezidente autoridade nasionál petróleu no minerál (anpm), florentino soares ferreira, informa, perfurasaun mina iha posu buffalo laiha rezultadu, tanba ne’e empreza carnarvon hapara ona atividade.
“posu buffalo-10 nian laiha mina, perfurasaun ramata ona, iha indústria petrolífera mak nune’e ona, maibé empreza mak lakon,” prezidente anpm informa ba agência tatoli, via online, segunda ne’e.
 empreza carnarvon hahú perfurasaun posu buffalo iha fulan ne&#8217;e
antes ne’e, timor-leste no austrália diskute atu lori kampu ne’e tama ba jurizdisaun timor-leste iha negosiasaun fronteira marítima.
“maibé afinál ita lori kampu ida ne’ebé laiha mina. iha industria petrolífera mak nune’e ona, iha risku hetan ou la hetan, maibé graças à deus iha fim tinan 2020 to’o agora ita hetan kuaze millaun $700 liuhusi kampu bayu-undan,” nia akresenta.
empreza santos limited halo investimentu pur volta millaun $235 hodi halo perfurasaun iha posu tolu iha kampu bayu-undan.
“perfurasaun posu tolu susesu hotu, ita garante katak to’o tinan ne’e ramata ita bele hetan liu biliaun $1. iha indústria mina mak nune’e, balun hetan balun la hetan. uluk, molok halo perfurasaun posu tolu iha bayu-undan ita hetan de’it millaun $100,” nia informa.
 anpm akompaña santos fura posu dahuluk iha kampu bayu-undan
iha loron 22 dezembru 2021, governu liuhosi ministériu petróleu no minerál (mpm) akompaña ho anpm no empreza carnarvon petróleu timor unip lda, halo lansamentu ba perfurasaun mina-matan tasi-laran iha posu buffalo.
orsamentu estimativa ba perfurasaun iha posu buffalo ne’e ho kustu millaun $35, ho durasaun serbisu loron-35, nune’e molok ramata janeiru 2022 bele hetan ona rezultadu.
antes realiza inisiativa ne’e, empreza hamutuk ho entidade hosi parte governu hahú ona estudu ba kampu ne’e atu garante sei hetan rezultadu di’ak.
kampu buffalo iha tinan-1999 konsege halo ona produsaun millaun 20/baril, maibé tanba presu mina monu iha tinan-2003 to’o 2004, maka kampu ne’e taka.
empreza carnarvon sosa kampu buffalo hosi empreza seluk iha tinan-2016, hafoin hetan notifikasaun hosi governu timor-leste bainhira konklui ona tratadu fronteira marítima, ne’ebé tuir loloos kuandu fronteira laiha, mudansa kampu ne’e austrália nian, maibé tanba liña fronteira iha mudansa maka kampu ne’e pertense ba timor-leste 100%.
xefi suku lahae, munisipíu aileu vila, domingos mesquita, hateten  suku ne’e  rejistu eleitór ho total 702 husi aldeia lima ne’ebé sei vota  iha eleisaun prezidensiál  2022.
“dadus eleitór iha suku ida ne’e hamutuk 702. maibé, ema nain rua mak moras. ami halo ona konfirmasaun ho cne no stae kona-ba sira ne’ebé moras, sei la vota. tanba sira labele mai iha sentru votasaun”, hatete xefi suku lahae, domingos mesquita ba jornalista, iha suku lahae, aileu villa, sabadu ne’e.
notisia relevante : suku aisirimou, aileu villa, simu ona materiál elisaun presidensiál husi stae
“loron votasaun, ami hakarak komunidade sira iha uma, tanba loron ida ne’e importante ba ema hotu-hotu. ne’ebé ita nu’udar sidadaun ne’ebe iha kartaun eleitóral tenki hakat ba sentru votasaun hodi ezerse ida-idak nia funsaun”, nia deklara.
divisaun fundu globál, ministériu saúde no servisu autónomu medikamentu no ekipamentu saúde (sames) selebra akordu tékniku hodi instala sistema eletróniku msupply hodi kontrolu farmaséutiku iha postu saúde iha munisípiu manatuto no bobonaro.
administrador divisaun fundu globál iha ministériu saúde, noé gaspar pinto silva, hateten objetivu akordu ne’e atu reforsa sistema eletróniku hodi fornese informasaun hosi miunisípiu mai iha nivél nasionál.
espansaun sistema msupply ne’e apoia hosi departamentu negósiu estranjeiru no komérsiu (dfat,sigla inglés) no fundu populasaun nasaun unida (unfpa,sigla inglés) hodi instala sistema eletróniku ne’e ba sentru saúde 27 iha munisípiu sira no instituisaun estadu.
 administradór divizaun fundu globál ministériu saúde, gaspar pinto da silva. francisco sony
“ita nia akordu ne’e atu instala fali iha manatuto no bobonaro liuliu iha postu saúde sira, nune’e ita haree nia efikásia no efisénsia hodi utiliza msupply hodi fornese informasaun ba sentrál ne’e sai diak liután. hanesan pasu importante tebes divisaun fundu globál iha parseria ida ne’e atu haforsa sistema saúde eletronika la’o ho diak,”administrador noé gaspar, hateten ba jornalista sira hafoin asina akordu tékniku ne’e iha edefísiu sames-kampu-alor, kinta ne’e.
sistema ne’e resilénsia atu reforsa sistema saúde nian hodi apoia iha sistema fornesimentu informasaun saúde no mós reforsa iha laboratáoriu nasionál saúde nian.
“iha sames ami investe kuaze orsamentu rihun $500-resin liuliu oinsá atu haree ba  sistema armazeneamentu nian  reforsa ekipamentuaramazein no apoiu lojístika sira no rekursu umanu sira atu reforsa  sames nia sistema iha  distribuisaun no jesttaun armazeneamentu hodi fornese  servisu diak  ba ita- nia sosiedade,” nia akresenta.
iha fatin hanesan, diretór ezekutivu sames, santana martins, hateten akordu tékniku ho divisaun  fundu globál  ba faze datoluk ne’ebé  espesifika liu ba  asuntu jestaun armazeneamentu.
 diretór ezekutivu servisu autonomu medikamentu no ekipamentu saúde (sames), santana martins. francisco sony
“dahuluk mak jestaun informasaun farmasíutika ne’ebé mak tuir orientasaun husi governu da-ualu nian kona-ba asegura dadus no estoke ne’ebé mak di’ak tantu husi nivél armazein sentrál to’o  iha nivél postu saúde sira tanba sira hanesan utilizadór,” diretór ezekutivu ne’e afirma.
ministra saúde orienta ona hafoin instalasaun kontinua tau matan atu iha sustentabilidade no kompeténsia ba diresaun nasionál farmasia no medikamentu.
“ho akordu ida ne’e  ita sei kompleta tan iha  munisípiu rua   bobonaro no manatuto ne’ebé mak iha  postu saúde hamutuk 54 no espera katak  iha futuru  to’o iha postu saúde  sira seluk iha teritoriu nasionál  atu asegura katak sistema  informasaun farmasíutika liuliu bele kontrola  estoke aimoruk sira iha postu saúde no  sentru saúde iha munisípiu sira,” nia garante.
sekretáriu estadu terra no propriedade (setp), mário ximenes, segunda ne’e, hasoru malu ho primeiru-ministru (pm), taur matan ruak, hodi despede tanba la hetan ona fiar hosi superiór.
“primeiru-ministru bolu ha’u mai hodi klafirika katak tempu badak ha’u tenki husik ha’u-nia pozisaun hanesan membru governu,” mário ximenes hateten ba jornalista sira hafoin hasoru xefe governu, iha rezidénsia pm, farol.
 pm taur sei fó sai lista remodelasaun daruak
governante ne’e konsidera pozisaun hanesan buat ida imprestadu, kuandu iha fiar tenki simu kuandu laiha ona fiar mós tenki prontu simu.
“ha’u prontu simu desizaun ne’e, laiha tan kestaun ba ida-ne’e,” nia akresenta.
maski nune’e, membru governu hosi partidu kmanek haburas undiade nasionál timor-oan (khunto) ne’e konsege presta ona servisu ba nasaun durante tinan-tolu fulan sia.
“durante asume kargu, ha’u fó ha’u-nia prestasaun servisu tuir saida mak ha’u bele halo hodi kontribui ba nasaun, tuir ha’u-nia kbiit durante tinan-tolu fulan-sia. ha’u-nia susesu ida maka durante vii governu, rendimentu iha setp millaun $2,8 ba kofre estadu, maibé durante ha’u-nia mandatu ho situasaun covid-19 no laiha estabilidade polítika konsege atinje hosi millaun $2,8 ba to’o millaun $4,3. ida-ne’e susesu boot ba ha’u-nia mandatu,” nia akresenta.
 setp rekolla millaun $4,2 durante tinan-ida hosi arrendamentu rai estadu
mário haktuir, durante hasoru malu ho xefe governu, enkoraja nia hodi simu desizaun ne’e.
antes ne’e, primeiru-ministru propoin ba prezidente repúblika no liuhosi dekretu prezidente repúblika ezonera ministru obra púbilka salvador eugênio soares dos reis pires, ministru justisa manuel cárceres da costa, vise-ministra finansa sara lobo brites no sekretáriu estadu ba assuntu kombatente libertasaun nasionál gil da costa monteiro ‘oan soru’.
prezidente repúblika (pr), josé ramos horta, veta dekretu parlamentu nasionál númeru 63/v, 16 maiu 2022, lei kona-ba responsabilidade prezidente repúblika.

 pn simu desizaun tr konsidera projetu-lei responsabilidade pr inkonstitusionál
“ha’u foin komunika tiha ona ba parlamentu nasionál, iha ha’u-nia kapasidade hanesan prezidente repúblika, ha’u-nia veto ba dekretu parlamentu nasionál númeru 63/v, 16 maiu 2022, lei kona-ba responsabilidade prezidente repúblika ho baze katak dekretu ne’e deklaradu tiha ona nu’udar inkonstitusionál hosi tribunál rekursu,” refere komunidadu imprensa ne’ebé ajéncia tatoli asesu, segunda ne’e.
dekretu parlamentu nasionál ida-ne’e, ho xefe estadu nia pedidu, sujeitu ba revizaun preventiva ba ninia konstitusionalidade hosi tribunál rekursu.
tribunál deklara katak proposta-lei ne’e inkonstitusionál iha nia desizaun ne’ebé fó-sai iha loron 24 fulan juñu tinan 2022 (nuc no. 0061/22.trdil).
“ho baze ba ninia inkonstitusionalidade ha’u veta tiha ona lei ne’e haktuir ba provizaun sira hosi parágrafu artigu 85 (1) (c) no (e) no parágrafu 1 hosi artigu 88 (1), (2) no (3) hosi artigu 149 konstituisaun repúblika nian,” nia haktuir.
iha okaziaun ida-ne’e, motivadu hosi knaar konxiénsia xefe estadu nian, ne’ebé ezije katak partilla iha maneira transparente no publika.
“ha’u hato’o mensajen ba ita-boot sira hotu, sidadaun sira timor-leste nian no membru parlamentu sira. ha’u hakarak subliña signifikadu hosi desizaun tribunál nian ne’ebé deklara tiha ona katak proposta-lei ne’e inkonstitusionál. desizaun no razaun sira tribunál nian justifika tomak ezersísiu ba ha’u-nia veta ba dekretu parlamentu nasionál númeru 63/v, lei kona-ba responsabilidade prezidente repúblika,” nia dehan.
hanesan xefe estadu hateten tiha ona katak, estabelesimentu ba estatutu liabilidade kriminál ne’ebé foka de’it ba prezidente repúblika, hodi husik hela orgaun soberania sira seluk hotu no titulár kargu polítiku no pozisaun públiku aas sira, sei sai nu’udar afronta direta ba konstituisaun, ne’ebé viola prinsípiu separasaun poder, nu’udar pilár prinsipál ba estadu direitu.
esforsu atu limita ezersísiu poder diskrisionáriu sira hosi prezidente sai nu’udar subversaun ba fundasaun sira sistema semi-prezidensiál nian, no sai nu’udar violasaun momoos ida ba separasaun poder ne’ebé estipula iha artigu 69 krdtl nian.
“tribunál rekursu konfirma ha’u-nia komprensaun kona-ba konstituisaun hodi hateten katak iha rejime semi-prezidensialista hanesan timor-leste nian, interpretasaun ida kona-ba artigu 95 (2) (k) krdtl nian, ne’ebé permite estabelesimentu lei ida kona-ba liabilidade kriminál ba de’it prezidente repúblika, hodi halakon tiha ona buat ne’e ba parlamentu no governu, la tuir ona konstituisaun no prinsípiu sira-ne’ebé konsagra iha laran. dekretu parlamentu nasionál númeru 63/v, 16 maiu 2022, ne’ebé refere ba prezidente repúblika ba promulgasaun hanesan lei kona-ba responsabilidade prezidente repúblika, sofre hosi inkonstitusionalidade formál, ne’ebé deklara liuhosi meiu ida-ne’e,” nia hateten.
iha andamentu lejislatura ida-idak, knar membru parlamentu sira la’ós de’it atu aprova saída mak lejislatura hanoin karik bele sai lei ida, liu-liu knar ne’ebé sira asume tiha ona iha povu nia oin inklui uluk liu responsabilidade ida atu garante katak lei sira-ne’ebé sira aprova ne’e konsistente ho konstituisaun rdtl. sira tenke sempre tau iha neon objetivu fundamentál ida-ne’e, ne’ebé sira eleitu ba.
lei sira no ninia aprovasaun ne’e, inevitavelmente, vinkuladu hosi orientasaun artigu 69 krdtl nian, ne’ebé hateten katak, “orgaun soberania sira, iha ninia relasaun ba malu no bainhira hala’o knar, tenke tuir prinsípiu separasaun no interdependénsia kbiit nian ne’ebé iha lei-inan nia laran.
“ba razaun sira-ne’e, ha’u hato’o ha’u-nia veta ho baze sira inkonstitusionalidade ba dekretu parlamentu nasionál nú. 63/v no ha’u husu tiha ona reformulasaun ba dekretu ida-ne’e, haktuir ba desizaun ne’ebé pronunsia inkonstitusionalidade ba provizaun ne’ebé hanesan ne’e, hodi nune’e kumpre ho provizaun sira hosi artigu 149 (3) konstituisaun repúblika nian,” nia hateten.
ikus liu, pr horta apela ba membru parlamentu nasionál sira hanesan lejisladór atu respeita parámetru sira konstitusionalmente ne’ebé estabelese hosi sesaun 69 krdtl bainhira de’it sira aprova lei sira-ne’ebé iha ligasaun ho órgaun soberania sira seluk estadu nian.
 pn simu desizaun tr konsidera projetu-lei responsabilidade pr inkonstitusionál
komandante polísia nasionál timor-leste (pntl) munisípiu covalima, superintendente basilio de jesus, informa hosi fulan-janeiru to’o fulan-maiu tinan ne’e, komandu pntl covalima rejista kazu hamutuk 54.

 pntl-vpu covalima rejista kazu violénsia doméstika haat
“ha’u atu dehan ba ita-boot sira katak ha’u asume komandante pntl iha covalima, hahú hosi fulan-janeiru tinan 2022 kuaze pntl covalima menus rejista kazu iha komandu covalima maibé konsege rejista kazu hamutuk 54,” komandante pntl covalima, superintendente basilio de jesus, relata ba agência tatoli, iha salaun komandu pntl covalima, kinta ne’e.
tipu kazu ne’ebé komando rejista hanesan, asaltu, violénsia domestika, alfandega, omesidiu, asaltu sexual, furtu, suisidiu, ameasa, rai no propriedade, tránzitu no imigrasaun.
dadus estatistika komandanto pntl hahú fulan janeiru to’o maiu rejista kazu 54 no hosi númeru ne’e kazu asaltu aas hamutuk 24, violénsia domestika 10, alfandega hitu (7), ameasa neen (6), imigrasaun tolu (3), omesídiu ida (1), tranzitu ida (1) no rai no propriedade ida (1)
aleinde rejista kazu kriminál, komandu pntl covalima mós rejistu asidente no inflasaun tranzitu, hahú iha janeiru to’o fulan-maiu hamutuk 430. hosi númeru ne’e, data inspesaun liu prazu hamutuk 192, la lori dokumentu 122, kontra orden autoridade 54, asidente tráfiku 26, karta kondusaun mate 19, la uza kapasete 15 no kanek todan rua (2).
ho nune’e, hosi kazu asidente sira-ne’e komandu pntl haruka kazu sidadaun mate rua lori prosesu ba iha tribunal no kazu 24 rezolve liuhosi aproximasaun família.
 diretora dermatolojista hospitál nasionál guido valadares (hngv), dulce madalena aberto, informa, kada tinan rejista ema ho pozitivu moras lepra liu-30.
“kada fulan, hngv deteta kazu rua ka tolu, nune’e mós entre pasiente tolu ka haat mak halo tratamentu rutina iha klínika ne’e kada loron iha janeiru 2022,” diretora ne’e afirma ba agência tatoli iha bidau, dili, sesta ne’e.
tanba hngv sempre ezamina sintoma moras lepra bazeia ba hena mutin iha pasiente ninia isin lolon ne’ebé mak la senti moras bainhira tuu no kulit mahar ka maran.  
enkuantu moras lepra ne’e ejiste ho tipu rua hanesan paucibacilar no multibasilar.
moras lepra. imajen google
“lepra multibasilar ne’e perigu liu tanba halo diagnóstika ka tratamentu presiza fulan 12 ka tinan ida no ho lepra paucibacilar presiza fulan neen hala’o  tratamentu ba pasiente,” nia akresenta.
nia dehan tuir estudu siéntifika no dadus empirika hatudu katak karik halo detensaun sedu ba moras lepra, entaun pasiente sei la hetan disabilidade. tanba ne’e mak diagnosa ba moras lepra sedu nee sei minimiza konsekuénsia ba ema atu hetan disabilidade.
atu prevene mora lepra mak tratamentu ne’ebé ho loloos hodi labele kauza ba inan sira ne’ebé mak sofre moras lepra sei labele kous-oan,  no  pasiente lepra hetan tratamentu mak tranzmisaun moras refere bele diminui no hapara.
“mane iha tendénsia boot hodi hetan moras lepra tanba sira halo movimentu barak iha sira nia atividade loro-loron.  ita halo diagnosa ba moras lepra bazeia ba situasaun klínika ka laboratóriu,” nia esplika.
nune’e, hngv persiza laboratáriu adekuadu atubele halo teste ba moras lepra ho própriu tanba pasiente iha maibé laiha fasilidade adekuadu defisil atu deteta no fó tratamentu.
“dalaruma, ita nia pasiente iha sintoma lepra, maibé ita nia laboratoriu ladun adekuadu hodi deteta kedas batéria lepra. tanba nee mak ita persiza laboratoriu adekuadu atu fasilita dout’or sira nia serbisu,” direjente ne’e rekomenda.
nia hatutan, bainhira mak laiha aimoruk anti-leprosy medicine iha ospitál mak sei fo impaktu negativu ba pasiente ne’ebé mak halo tratamentu ba moras lepra.
iha fulan fevereiru no junu 2021, hngv laiha aimoruk ba moras lepra no ikus mai kauza ba pasiente 12 mak la kompleta sira nia tratamentu no hetan impaktu negativu hanesan reasaun negativu lepra. 
“moras lepra ne’e la’ós buat foun ida, ne’ebé aimoruk ne’e ita tenke prepara hela de’it.  tanba covid-19 la’ós razaun ba ita, moras lepra ne’e iha timor kle’ur ona no ita tenke prepara ba ida ne’e,” diretora ne’e sujere.
iha tinan 2021, hngv rejista kazu lepra 33, hosi númeru ne’e inklui labaraik na’in-rua. kazu 33 refere kompostu husi mane 22 no feto 11.
“iha tinan kotuk, ita iha maluk 12 mak la komplete sira nia tratamentu médiku tanba aimoruk ba moras lepra iha ospitál hotu. ita so iha de’it pasiente ida mak komplete ninia tratamentu mediku inklui na’in-ida mate,” nia afirma.
entretantu, iha tinan 2020, hngv rejista kazu lepra hamutuk 31, kompostu hosi mane 15 no feto 12, inklui labaraik nain tolu. hosi kazu nee, pasiente nain rua mak la halo kompleta sira nia tratamentu médiku no pasiente haat mak kompleta sira ninia tratamentu médiku.
aban, ms selebra loron mundiál lepra iha bobonaro
ministériu saúde relata, ohin,  kazu detetadu foun  41, rekuperadu laiha no kazu ativu na’in-309.
”kazu detetadu foun ohin  41, rekuperadu  la iha no  ativu 309,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu  kinta ne’e.
nune’e, hahú 21 marsu 2020 to’o 02 fevereiru 2022  iha kumulativu kazu konfirmadu 20177 no óbitu 122.
hosi horisehik mai ohin, laboratóriu nasionál saúde halo teste pcr 384 kompostu vijilánsia sentinela 33, rastreiu ba kontaku 209 , rastreiu aleatóriu 116 , viájen internasionál 25  follow up iha kuarentena ida.
alende ne’e, totál teste pcr ne’ebé halo iha 02 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 211 hanesan maubisse laiha, maliana 23  viqueque laiha , suai sia, baucau 13 , ermera ida , raeeoa ualu , hngv 157,  lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 02 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (87,9%) no kumulativu 2ª doze iha dili (82,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,2% no simu ona doze daruak 70,9%.
hosi insidénsia covid-19 iha timor-leste, durante loron hitu ikus maka 3,1/100 mil abitante,
iha loron  03 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu sia, moderadu rua no kaman hitu.
covid-19: kazu pozitivu foun 31 no ativu 268
diretora programa nasionál dezenvolvimentu suku (pnds), claudinha soares pinto, hateten ekipa pnds sei halo re-dezeñu ba uma kbiit laek (ukl) hamutuk 19 ne’ebé atu konstrui iha área rurál ne’ebé fatin ne’e labele asesu dalan.

“ami re-dezeñu fali uma ho métodu implementasaun foun ba uma 19 ne’ebé atu konstrui iha área rurál ne’ebé fatin ne’e labele asesu dalan no susar transporta materiál konstrusaun atu konstrui uma kbiit laek refere,” claudinha soares hateten ba agência tatoli, via telefónika, tersa ne’e.
uma kbiit laek 19 nia dezeñu ne’e sei la hanesan ho ida uluk tanba pnds hakarak halo uma simples, nune’e nia orsamentu tenke aloka barak ba ema atu lori materiál ba benefisiáriu nia fatin.
“agora ami halo uma 19 ne’e simples de’it tanba ami atu aloka osan barak ba mobilizasaun traballadór para selu ema hodi lalin materiál kontrusaun tanba dalan ladi’ak, nune’e aloka osan atu bele aluga kuda, se lae ita bele aluga ema lori sasán to’o benefisiáriu nia fatin ne’e,” nia dehan.
daudaun ne’e ekipa sei halo nia manuál lai tanba buat hotu tuir matadalan, bainhira laiha manuál ida mak guia hanoin sei kontra fali regra ne’ebé estabelese ona.
“iha fulan marsu ne’e ita seidauk bele implementa regra ba konstrusaun uma 19 ho planu dezenu foun ne’e, tanba ita-nia atividade barak liu-liu konstrusaun ukl tinan 2022 ho uma 4.000 ne’e ita sei implementa iha fulan ne’e nia-laran. maibé ami hanoin uma 19 la barak tanba ne’e bainhira re-dezeñu hotu mak foin bele hahú,” nia dehan.
aleinde ida-ne’e, pnds mós sei iha atividade projetu 6.000-resin kompara ho uma 19 ne’e, ne’ebé ida-idak la’o tuir nia dalan maibé pnds tenke implementa rpograma uma kbiit laek (ukl) 2022 iha tinan ne’e.
“maibé agora ami iha ona etapa hitu ba preparasaun detallu hodi halo ajustamentu nia dezenu sira, entaun ita sei falta tan etapa rua para tama fíziku ka hahú konstrui uma,” nia hateten.
konstrusaun uma kbiit laek 19 ne’e iha munisípiu baucau, manatuto, covalima no lautém mak seidauk bele konstrui tanba dalan ladi’ak.
empreza australiana, timor resources, pty.ltd deside hapara atividade perfurasaun iha posu rai-maran feto kmaus, iha aldeia tabacolot, suku debos, postu suai, munisípiu covalima tanba bazeia ba teste laiha valór komersiál.
“kona-ba perfurasaun ne’ebé empreza timor resources fura iha posu dahuluk, hanesan posu feto kmaus ne’e hatudu katak laiha rezultadu komersiál. tuir autoridade nasionál petróleu no minerál (anpm) nia opiniaun katak laiha rezultadu. empreza sente katak do que gasta tan osan barak no rezultadu laiha di’ak liu taka iha fulan kotuk,” ministru petróleu no minerál (mpm), víctor da conceição soares, hateten, iha salaun timor-plaza, kinta ne’e.
 timor-leste marka istória dahuluk halo perfurasaun mina iha rai-maran
nune’e, governante ne’e klarifika liután katak nia parte simu ona informasaun ofisiál hosi empreza no anpm rasik, katak to’o agora empreza muda ona ba fatin seluk.
“taka iha dezembru 2021 bainhira óleu nakfakar, entaun sira atu kontinua sente la viável entaun sira para no muda fali ba posu karau, ne’ebé agora ninia progresu metru 940 perfundidade, enkuantu nia alvu metru 1.400 to’o 1.800, entaun foin mak metade,” nia akresenta.
iha loron 27 outubru 2021, governu halo lansamentu perfurasaun iha posu feto kmaus iha área kontratu psc tl-ot-17-08 covalima no pcs- tl-ot-17-09 área kontratu manufahi ho ainaro, ne’ebé mak governu timor-leste liuhosi anpm antes ne’e asina kontratu ne’e ho timor resources pty.ltd, hanesan operadór ho nia parseiru timor gas no petróleu, empreza públika (timor gap, e.p) iha tinan 2017.
feto kmaus hanesan posu antigu ne’ebé mak fura ikus iha tinan 1971, ne’ebé tama tinan 2021 kompleta tinan 50 fura fali iha rai-maran.
 perfurasaun posu feto kmaus seidauk hatudu deskobrimentu komersiál
kontratu ne’ebé iha hatúr kompromisu timor recources no timor gap, e.p atu halo perfurasaun mínimu metru 2.000 vertikalmente ka posu lubuk balun ho komulativu metru 2.000 vertikalmente.
antes ne’e, prezidente anpm, florentino soares ferreira, hateten, maski iha ona atividade perfurasaun iha posu feto kmaus maibé empreza seidauk deklara deskobrimentu komersiál tanba laiha atividade perfurasaun durante dékada hirak nia-laran no laiha dadus sufisiente atubele dehan perfurasaun iha valór komersiál.
vise ministru turizmu komersiu industria (mtki), domingos lopes antunes, informa tempu badak mtki sei apoia negosiante ambulante sira-ne’ebé faan sasán iha dalan ninin tanba daudaun ne’e iha ona faze diskusaun.

 mtki rekolla dadus provizóriu negosiante ambulante hamutuk 100-resin
“iha tinan kotuk ita mós rejistu ba ita-nia negosiante ambulante sira kuaze 200 mak rejistu ona iha mtki. objetivu ida ita halo atu tulun negosiante ambulante sira-ne’ebe faan iha dalan ninin, atu sira bele halo sira-nia negásiu ho di’ak. tanba ne’e, daudaun ne’e ami iha ona faze diskusaun hela hodi buka dalan, sá polítika mak ita bele implementa nune’e bele fó moris dignu ba negosiante ambulante sira,” governante ne’e hateten ba agência tatoli, iha nia knar fatin mandarin, dili, sábadu ne’e.
tuir nia, governu iha obrigasaun boot kria polítika hodi akomula negosiante ki’ik sira, nune’e sira bele halo negósiu ho dignu iha sira-nia rain rasik, tanba sira mós iha direitu hodi halo atividade ho dignu, entaun iha tempu badak governu sei ko’alia ho sira ho sá polítika mak bele insentiva sira, nune’e sira bele sobrevive iha sira-nia atividade negósiu ne’e rasik.
 daudaun ne’e, negosiante ambulante barak mak la hatene maneira oinsá mak atu dezenvolve sira-nia negósiu ho di’ak, entaun governu iha polítika fó fasilidade no garantia kréditu no ida seluk mak programa planu negosiu inovativu.
“ita bele apoia ba ita-nia negosiante sira, ha’u hanoin hanesan programa kompetisaun planu negósiu inovativu ne’e dalan di’ak ba negosiante ambulante sira envolve sira iha programa ne’e, hodi ita bele haree sira-nia kreatividade. ha’u hanoin sira-ne’e kreativu, governu durante ne’e seidauk apoia ka insentiva ho di’ak. tanba ne’e ami sei haree hodi diskuti saida mak ita bele apoia ba sira,” nia dehan.
iha tinan kotuk, nia dehan, sekretária estadu kooperativa (secoop, sigla portugés) fó ona apoiu ba negosiante ambulante sira ho karosa hodi fasilita sira-nia negósiu loro-loron nian.
“tanba ne’e, ami mos sei kria polítika ida hodi tulun mós ita-nia maluk negosiante ambulante sira-ne’e, nune’e sira bele halo sira-nia atividade negósiu ho dignu,” nia hateten.
  xefe banku urjénsia hospitál nasionál guido valadares (hngv), vidál de jesus, informa, daudaun ne’e hngv laiha ona espasu  ba  pasiente sira, nune’e kontinua transferensia ba pasiente dengue ho kazu kaman ba sentru saúde vera-cruz atu hala’o tratamentu intensivu.
“to’o agora pasiente dengue nia númeru kontinua aas no mai nafatin iha hngv, nune’e konsellu diretivu hngv foti ona solusaun katak ba sira ne’ebé mak moras kamaan kontinua transfere hotu ba iha vera-kruz. ita haree kazu todan mak halo atendimentu iha hngv, tanba emerjénsia hanesan top referral iha timor-leste hodi simu pasiente hosi ospitál referál lima iha munisípiu no sentru saúde iha dili laran,” xefe baku urjénsia hngv ne’e, hateten ba agência tatoli, iha knar fatin-bidau, segunda ne’e.
 pasiente dengue sa’e ba 421, presiza rega susuk iha bairru risku
hngv  laiha espasu difikulta pasiente sira toba iha koridór hodi hetan atendimentu hosi profisionál saúde-sira.
“ita nia pasiente liuliu labarik balun toba iha kadeira vizitante,  balun inan-aman sira ho hamriik no balun tuur iha rai tanba kondisaun reál hngv mak ida ne’e,” nia informa.
nune’e, nia husu atu eleva kapasidade sentru saúde no ospitál referrál sira, iha setór rekursu umanu, fasilidade sira hodi miniza transferénsia pasiente ba hotu hngv.
iha semana datoluk ne’e, hngv transfere ona pasiente 70-resin   ba iha sentru saúde vera-kruz hodi halo atendimentu.
familia pasiente tuur iha rai hodi hein rezultadu teste dengue iha hngv.
iha biban hanesan, família pasiente ermenezes lima moniz, hateten maski profisionál saúde sira-nia atendimentu di’ak ba pasiente sira, maibé laiha espasu difikulta pasiente sira balun hetan tratamentu iha kadeira no balun tuur de’it iha rai.
“fatin hotu nakonu no laiha kondisaun ne’ebé ema tuur de’it iha kadeira vizitante nian mak simu atendimentu hosi médiku sira.  kondisaun hanesan ne’e la serve, tanba ne’e tenke kria ona kondisaun di’ak no mós jestaun di’ak hodi fó atendimentu di’ak ba pasiente sira,” nia preokupa.
entretantu, ministériu saúde (ms) relata, iha loron 16 janeiru númeru kazu dengue aumenta ba 440 no kumulativu óbitu hamutuk na’in-hitu.
 hngv laiha espasu sufisiente simu pasiente
eletricidade de timor-leste, empreza públika (edtl, e.p), segunda ne’e, publika relatóriu serbisu no atividade ba programa eletrifikasaun nasionál (pen) tinan 2021, ne’ebé hatudu katak implementasaun projetu pakote 34 konklui ona.
projetu ne’e lansa iha loron 24 maiu 2021, hodi hatan nesesidade eletrifikasaun iha suku 33, hosi totál suku 76 iha territóriu nasionál ne’ebé seidauk asesu, maibé hosi pakote 34 ne’e, pakote haat edtl, e.p rasik mak toma konta, ne’ebé tama pakote manutesaun iha dili laran, enkuantu pakote 30 lansa ba públiku atu empreza privada sira bele kompete.
 “iha tinan 2021, entre pakote 34, iha projetu hitu mak implementa ona fízikamente no ida fizikamente atinje 100% no seluk iha faze konstrusaun liu ona 50%, pakote 20 asina ona kontratu no hahú halo mobilizasaun, pakote hitu maka loke fali konkursu no agora iha faze site visit hela, nune’e sei finaliza prosesu avaliasaun iha marsu nia-laran, no iha abríl bele implementa ona,” refere nota ne’ebé agência tatoli asesu, segunda ne’e.
 pmu-kompañia interesadu hahú vizita lokál projetu instala eletrisidade pakote 30
orsamentu ba projetu eletrifikasaun iha suku 76 ne’ebé seidauk asesu eletrisidade hamutuk millaun $12, ne’ebé prevee ona iha orsamentu tinan 2021.
aleinde ne’e, iha 07 janeiru 2022, edtl, e.p introdús projetu eletrifikasaun pakote 44 ba kompañia sira atu konkorre iha konkursu públiku, ne’ebé daudaun ne’e iha prosesu avaliasaun téknika finansiál no selebra kontratu ba sira ne’ebé manán sei asina kontratu iha fulan ne’e nia-laran no halo mobilizasaun iha marsu nia rohan.
iha tinan 2022-2023, ba pakote 22 dadaun kompleta ona levantamentu dadus, dezeñu 12 no bill of quantities (boq) hitu maka hotu ona, no sei konklui dezeñu no boq iha marsu nia rohan, hafoin sei halo konkursu iha abríl nia-klaran.
“iha 2022 nia rohan, sei hahú halo levantamentu ba aldeia sira ne’ebé sedauk hodi prepara dezenu no boq hodi bele implementa iha tinan 2023,” sita nota hosi edtl, e.p.
projetu eletrisidade ne’ebé finansia hosi fundu infrastrutura (fi) iha tinan 2021, implementa obra ida iha rairobo, atabae, munisípiu bobonaro hotu ona 100%, no komunidade asesu ona enerjia elétrika.
tuir planu molok mandatu viii governu ramata, iha tinan 2023 nia rohan suku hotu sei asesu enerjia elétrika bainhira konklui ona projetu fíziku sira ho di’ak.
programa iluminasaun sidade kapitál munisípiu
kona-ba programa iluminasaun sidade kapitál munisípiu iha 2021, edtl, e.p halo ona levantamentu tékniku, dezeñu no boq, halo konkursu ba fatin ka munisípiu hitu hanesan dili, lautém, baucau, manatuto, liquiçá, manufahi no covalima.
“konkursu hotu no progresu implementasaun, ba baucau no lautém atinje ona 100%, sidade kapitál rua ne’e naroman ona, enkuantu munisípiu lima seluk sei iha faze finalizasaun. tanba dili nian fornesedór sei hatama materiál no edtl,e.p sei instala rasik, ne’ebé sei konklui iha fulan tolu nia-laran hafoin materiál hatama ona,” esplika nota hosi empreza estatál.
nune’e, programa iluminasaun sidade kapitál munisípiu iha tinan 2022, tékniku sira prepara halo levantamentu dadus, hodi halo dezeñu no boq ba munisípiu aileu, ermera, maliana, ainaro no ataúro, hafoin konklui ona prosesu ne’e, sei halo konkursu iha fulan maiu to’o juñu hodi kompañia sira monta iluminasaun iha sidade kapitál hirak ne’e.
programa solár panel ba área remotas
iha tinan 2021, ekipa téknika edtl,e.p sira halo ona levantamentu dadus no prepara dokumentu tékniku, nune’e iha tinan 2022 sei halo prosesu konkursu iha abril no empreza ne’ebé manán sei implementa ka instala solár panel ba komunidade iha área remota sira hamutuk 1.092 iha tinan ne’e nia-laran.
kona-ba programa instalasaun kontadór, tuir relatóriu iha 2021, edtl, e.p sosa kontadór hamutuk unidade 110.000 hodi monta iha timór laran tomak, tanba kliente pur volta 70.000 maka iha ligasaun direita no laiha kontadór, ho nune’e la selu ahi ka uza gratuita.
nune’e, edtl, e.p hahú instala iha outubru 2021 no daudaun instala liu ona unidade 49.000 ba kliente sira iha territóriu laran tomak no sei kontinua instala hotu iha suku no aldeia sira ne’ebé asesu ona enerjia elétrika.
programa estudu viabilidade
iha tinan 2021, edtl, e.p loke konkursu ba estudu konversaun diesel ba gás no daudaun konsultór hala’o hela, tuir planu sei finaliza estudu iha jullu 2022 no tama fulan-agostu hetan ona relatóriu finál.
estudu ne’e sei uza hodi halo desizaun ba modifikasaun jeradór sira iha sentrál elétrika hera hodi poupa kustu ba kombustível.
nune’e, kona-ba estudu solár photovoltaic–ipp iha tinan 2021, edtl, e.p hahú prosesu selesaun prévia ba konsultór sira no hala’o tiha ona konkursu iha inísiu 2022, ho nune’e konsultór sira sei halo estudu ba solár pv ne’e iha abríl no konklui iha jullu ka agostu nia-laran.
objetivu hosi estudu ne’e atu hetan rekomendasaun téknika no komersiál hodi halo investimentu ba produsaun enerjia ho utilizasaun solár pv ka tenaga surya.
“iha fulan-setembru ka outubru, edtl, e.p bele ona loke konkursu ba investimentu ne’ebé hetan ona rezultadu estudu. ho nune’e, setór privadu sira sei investe sira-nia osan hodi halo dezeñu, konstrusaun, opera no manutensaun. hotu sira sei fa’an enerjia mai edtl,e.p hodi fornese ba konsumidór sira. ida ne’e bolu modalidade independent power producer (ipp),” esplika nota hosi empreza públika ne’e.
kona-ba programa modernizasaun rede distribuisaun, banku dezenvolvimentu aziátiku (adb, sigla inglés) ho governu timor-leste asina ona akordu empréstimu iha dezembru 2021, ne’ebé projetu dijitalizasaun ne’e sei finansia ho fundu empréstimu ho valor milliaun $35.
projetu ne’e sei moderniza liña distribuisaun iha dili no munisípiu, hodi asegura kualidade fornesementu enerjia elétrika, hafasil servisu tékniku, poupa tempu no evita lakon reseitaa tanba intervensaun tarde.
“tanba ne’e, daudaun edtl, e.p nia liña distribuisaun sei manuál hela, ho nune’e, kuandu avaria, lori tempu naruk hodi deskobre kauza. ho projetu ida-ne’e sei fasilita no rezolve problema kualidade enerjia no intervensaun téknika ne’ebé efetivu liután,” sita relatóriu hosi edtl, e.p.
kona-ba progresu, daudaun iha faze estabelesimentu unidade jestaun projetu, rekrutamentu konsultór no akizasaun, ne’ebé hirak ne’e hotu serbisu hamutuk ho adb, komisaun nasionál aprovizionamentu (cna, sigla portages), ministériu finansa no edtl, e.p.
 fortalesementu institusionál
iha tinan 2021, konsidera nu’udar tinan estabelesimentu no hanesan períodu tranzisaun ba empreza no kria departamentu korporativu hodi tau matan ba mákina empreza nian, tanba antes ne’e, serbisu korporativu la eziste tanba jere direita hosi ministériu obras públika (mop), ne’ebé edtl, e.p tenke kria regra, lei no polítika jestaun hodi guia ninia implementasaun serbisu diária sira.
ho nune’e, efetivamente iha trimestre daruak tinan 2021, foin funsiona ho loloos serbisu korporativu nian, tanba lori tempu hodi halo rekrutamentu no prodús dokumentu importante sira inklui regra bázika, no sops, tanba ne’e implementasaun obra sira la’o tarde no lori tempu to’o tinan 2022.
aleinde ne’e, edtl, e.p tau matan ba servisu operasaun no manutensaun ba sentrál sira, rede transmisaun, no distribuisaun, hodi garante produsaun, transmisaun no distribuisaun enerjia ba konsumidór sira hotu, hanesan halo intervensaun ba dezastre naturál iha loron 04 abríl 2021, ne’ebé afeta estragu ba liña distribuisaun eletrisidade iha timór laran tomak hamutuk fatin 34.
ho nune’e, iha fulan-abríl, edtl, e.p konsentra ba rekonstrui fali liña distribuisaun sira ne’ebé hetan estragu, ne’ebé afeta ba implementasaun programa sira ne’ebé planeadu ona.
“edtl, e.p husu ba públiku no kliente sira atu kontribui no pasiénsia, hodi akompaña progresu serbisu sira ne’ebé la’o hela. husu ba kliente sira atu kopera ho tékniku sira ne’ebé daudaun ne’e hala’o hela instalasaun kontadór iha terenu, tanba servisu eletrisidade presiza rekolla reseita sufisiente hodi finansia atividade operasaun no manutensaun, nune’e garante sustentabilidade setór ne’e ba tempu naruk. bainhira laiha kontribuisaun kliente sira, atu asegura kualidade fornesimentu enerjia sei labele atinje ho di’ak,” empreza estatál ne’e apela ba kliente.
kandidatu prezidente repúblika (pr) períodu 2022-2027 ho númeru sorteiu 05, anacleto bento pereira, garante nia kaixa votasaun iha suku kuluhun sei la mamuk no rezultadu saida de’it mak akontese liuhosi prosesu ida dermokrátiku ne’e nia simu ho responsabilidade.

“kada kandidatu iha nia otimizmu rasik, iha ida-ne’e ha’u-nia bairru no hela fatin, garantia ne’ebé mak iha katak sei iha votante mai ha’u no ha’u-nia kaixa sei la mamuk. maibé manán ka la manán ida-ne’e país demokrátiku ne’ebé mak adopta ona sistema demokrásia ne’e, tantu tenke simu rezultadu kualker saida mak atu mai. maibé interese mak rezultadu ne’e sai hosi solusaun no prosesu ida demokrátiku no prosesu ida pasifiku no prosesu ida laiha influénsia ida hosi parte seluk. tantu, rezultadu saida de’it mak mai tenke simu nu’udar sidadaun ida ho responsabilidade,” anacleto bento pereira, hateten ba jornalista sira hafoin ezersevotu iha sentru votasaun eskola primária númeru-4 kuluhun, dili, sábadu ne’e.
bainhira la elitu, nia dehan, nia parte laiha preferensia ideál prezidente repúblika ba rdtl maibé  hanesan sidadaun ida nia sempre apoiu tuir rezulatdu votasaun ne’ebé sei akontese.
“maibé, preferensia ha’u prefere ha’u-nia aan no ha’u la prefere ba ema seluk. tanba rezultadu ita seida’uk hatene ne’ebé ha’u labele halo preferensia ba fali ema ida, enkuantu ha’u mós kandidatu hela an. tanba ne’e, se ha’u-nia kandidatura la liu ne’e depende ba rezultadu eleisaun ida ne’ebé mak mai nu’udar sidadaun ida ha’u apoia,” nia dehan.
tanba ne’e, nia iha esperansa katak eleisaun tinan ne’e, eleisaun ho partisipasaun ida ho númeru ida másimu, tanba tuir rejistu ne’ebé mak iha katak sidadaun rihun 800-resin mak partisipa iha eleisaun, ne’ebé buat ne’ebé di’ak se partisipasaun ne’e atinje númeru ne’ebé rejistadu ne’e vitória ida mesak ba timor-leste.
“maibé fora hosi kestaun sé mak manán no sé mak eleitu, ida-ne’e se partisipasaun ne’ebé pasiva ho totál rejistu ne’e vitória ida mai timor-leste, tanba espresa ona vontande populár no vontade demokrátika konxiénsia povu nian atu bele ezerse sira-nia direitu nu’udar sidadaun,” nia hateten.
sentru votasaun iha suku kuluhun hamutuk tolu, ida iha sede suku kuluhun no rua seluk iha eskola primária númeru-4 kuluhun.
eleisaun iha sentru votasaun ne’e hetan observasaun hosi observadór nasionál, internasionál, fiskál hosi kandidatu sira, brigadista, ofisiál eleitorál hosi sekretariadu tékniku administrasaun eleitorál (stae), komisaun nasionál eleisaun (cne sigla portugés) no hetan seguransa másimu hosi polísia nasionál timor-leste (pntl).
enkuantu, totál komunidade iha suku kuluhun hamutuk 9.910, ne’ebé mai hosi aldeia hitu (7), hanesan aldeia toko baru, nato, soru mutu ba dame, lao rai, tane mutu, funu hotu no loe laco.
ekipa konjunta kompostu hosi departamentu jestaun merkadu hamutuk ho pesoál saneamentu hosi autoridade munisípiu díli (amd), tersa (15/02) ne’e, hala’o limpeza jerál ba kioske 35 ne’ebé ahi han iha merkadu manleuana, maizumenus tuku 06h00 dadeersan ne’ebé deskonfia kauza hosi liña eletrisidade.

“ohin, ita-nia ekipa jestaun merkadu hamutuk ho servisu saneamentu munisípiu díli, halo ona intervensaun hodi halo limpeza jerál ba ahi han fatin obralan iha merkadu manleuana,” xefe departamentu jestaun no merkadu, arthur henriques, informa ba agência tatoli iha merkadu manleuana, dili, tersa ne’e.
nia esplika, akontesimentu iha merkadu manleuana blok a ne’e rezulta ahi han kioske hamutuk 35 no hosi akotesimentu ida-ne’e hetan intervensaun kedas hosi parte bombeirus ho polísia esquarda dom aleixo, hodi hamate ahi han negosiante 35 nia barraka.
ho intervensaun ne’e, autoridade munisípiu dili (amd) liuhosi departamentu jestaun merkadu hamutuk ho membru tomak halo kedas intervensaun hodi halo limpeza hodi lori fo’er sira-ne’e ba so’e iha lixeiru tibar.
kauza hosi akontesimentu ne’e, nia afirma, kauza ba ahi han kioske 35 ne’e hosi sirkuitu eletrisidade, nune’e alastra ba fatin seluk hodi halo ahi lakan makaqs no ahi han hotu kedas roupa obralan iha fatin refere.
“tanba, ita-nia komunidade balun faan obralan no sira halo didin ho lona, nune’e fasil tebes ahi han da’et husi uma id aba uma seluk,” xefe jestaun merkadu ne’e hateten.
hosi ne’e, provisóriamente negósiante sira labele halo lai atividade negósiu iha fatin refere, tanba departamentu jestaun merkadu sei halo levantementu dadús ba negósiante sira-ne’ebé sai vítika ba kazu refere.
ekipa konjunta halo limpeza jerál hafoin ahi han kisoke 35 iha merkadu manleuana, dili. nelia fernandes.
“alende ne’e, ami foti foto no filmajen ba sira-nia fatin akontesimentu, hosi ne’e ami mós foti foto kada ema ida, atu nune’e ami hato’o relatóriu ba prezidente autoridade atu enkamiña ba instituisaun ne’ebé kompetente, liu-liu ba iha sekretáriu estadu protesaun sivil no ministériu solidaridade sosiál atu haree ba asuntu ida-ne’e,” nia dehan.
jerente merkadu manleuana, julio barros, informa akontesimentu ne’e deskonfia mosu sirkuitu hosi liña eletrisidade iha fatin refere, hodi rezulta ahi han mohu fatin faan roupa obralan ne’e.
“ahi lakan tuir iha fiu listrik nian, ida-ne’e mak suli tun fali ba roupa sira-ne’e, hodi halo ahi han liña ne’e hotu kedas,” nia konta tuir.
entretantu, tuir dadús hosi xefe departamentu jestaun no merkadu, arthur henriques, informa katak negosiante sira-ne’ebé ahi han sira-nia kioske hamutuk 35, hosi ne’e kompostu hosi negosiante obralan 34 no salon tesi fuuk ka barbara ida (1).
hafoin akontesimentu ahi han kioske 35 iha merkadu manleuana, ohin ekipa konjunta hosi autoridade munisípiu dili kompostu hosi departamentu jestaun merkadu no servisu saneamentu halo ona limpeza jerál hodi hamoos kedas ba fatin refere.
enkuantu, ba eletrisidade ekipa tékniku hosi eletricidade de timor leste, empreza públika (edtl, e.p) hadi’a ona eletrisidade iha fatin refere.
xefe departamentu saneamentu munisípiu dili, domingos soriano, husu komunidade atu soe lixu tuir oráriu ne’ebé tau ona iha dekretu lei 33/2008.
oráriu soe lixu ne’e sei hahú hosi tuku 04h30 madrugada to’o 07h00 dadeersan, nune’e bele fasilita empreza sira foti lixu hodi bele so’e iha lixeira tibar.
 amd sei fó koima ba infratór sira-ne’ebé soe lixu arbiru
“bazea ba dekretu lei 33/2008, iha ne’ebá ami mós uza formula ida katak liuhosi sirkulár ne’ebé ami fó sai ba ema hotu iha tinan kotuk katak oráriu soe lixu hahú iha tuku 04h30 madrugada to’o 07h00 dadeersan. hosi tuku 07h00 dadeer to’o fali tuku 07h00 kalan, ida-ne’e servisu ami-nian. ida-ne’e ami foti de’it foer no komunidade sei labele soe tan foer iha tempu ne’ebá,” domingos soriano hateten ba agência tatoli, iha nia knar fatin, dili, segunda ne’e.
maibé, nia dehan, realidade to’o agora komunidade la kumpre oráriu soe lixu ne’e tanba fo’er soe hanesan bee mota sulin la para. entaun nai-ulun sira haree katak ekipa saneamentu hosi munisípiu dili la servisu maibé ekipa esforsu an atu hamoos sidade dili sai sidade moos no saudavél.
‘ida-ne’e depende ba komunidade nia konsiénsia. governu la’ós la halo nia servisu maibé komunidade nia konsiénsia mak laiha liu,” nia hateten.
iha sensibilizasaun ne’ebé autoriadade munisípiu dili hala’o iha kada suku no aldeia iha dili, atu komunidade soe lixu tuir oráriu ne’ebé governu termina ona maibé realidade komunida seidauk kumpre to’o ohin loron.
nia informa, empreza nia oráriu foti lixu tuir kontratu ne’ebé halo ho autoridade munisípiu dili (amd) ne’e haktuir katak sira tenke raut lixu hahú hosi segunda to’o domingu.
“hosi segunda to’o sábadu loron ida sira raut karada tolu ba kamioneta ida. só loron domingu de’it mak raut karada rua ba kamioneta ida. pelumenus sira deskansa uitoan, lorokraik sira hodi ba misa. tanba ida-ne’e tuir kontratu ne’ebé ami estabelese,” nia dehan.
tuir nia, komunidade preokupa katak sidade nakonu ho lixu, ida-ne’e munisípiu dili bele dehan fila-fali ba komunidade katak tanba lixu ne’e mai hosi komunidade la’ós mai hosi governu. 
se lixu mai hosi governu mak komunidade kritika katak díli nakonu ho lixu, ida-ne’e loos maibé komunidade mak soe lixu laiha konsiénsia, entaun ida-ne’e fila-fali ba komunidade nia konsiénsia.
“ho atitude ida-ne’ebé mak ladun di’ak ba ita-nia komunidade, tanba saida ita-nia sidade nakonu ho lixu. tanba komunidade han soe, hemu soe no fuma soe ba fatin arbiru de’it, tantu iha uma- dalan no jardin sira. liu-liu mós ba ita-nia estudante sira bainhira halo sira-nia trabllu iha jardin, sira han soe hela iha ne’ebá, ida-ne’e preukupasaun boot liu. tanba buat hotu díli hakarak moos, ida-ne’e tenke husu komunidade tenke tau konsiénsia ne’ebé aas, atu nune’e díli moos hosi lixu. se ho konsiénsia ne’ebé laiha, hotu-hotu bele ko’alia sidade dili nakonu ho lixu hela de’it,” nia dehan.
iha dekretu-lei númeru33/2008 hateten, sé mak soe lixu arbiru tenke hetan sansaun maibé to’o agora lei seidauk implementa.
“ha’u la hatene to’o agora ami ne’ebé servisu iha baze la hatene lei ne’e seidauk implementa. tanba iha lei ne’e, iha parte sorin implementa ona kona-ba kasa animál sira, hanesan ema ne’ebé husik animál livre, ida ne’e la’o ona. maibé ba ema soe lixu arbiru ka fó sansaun, ida-ne’e mak seidauk. tanba ne’e, ba futuru tenke aplika dekretu-lei númeru 33/2008, nune’e komunidade bele iha konsiénsia soe lixu iha nia fatin,” nia sujere.
entretantu, iha tinan ne’e governu, liuhosi autoridade munisípiu dili (amd) kontratu kompañia ho karreta 50 ho orsamentu hamutuk millaun $1-resin hodi rekalla lixu ba soe iha lixeira tibar-liquiça.
 governu aumenta tan kamioneta 20 rekolla lixu iha kapitál dili
 observadór internasionál hosi uniaun eropeia (ue) hahú ohin, destaka ba munisípiu 12 inklui rejiaun administrativa espesiál oé-cusse no ambeno (raeoa) atu hala’o observasaun ba atividade kampaña eleitorál no eleisaun prezidensiál segunda volta.
hafoin ramata misaun ba observasaun kampaña eleitorál ne’ebé realiza iha loron 2 to’o 16 marsu no eleisaun prezidensiál iha 19 marsu iha munisípiu 12 inklui raeoa.
adjuntu misaun observador uniaun europeia, alexander grey (liman loos) ho nia ekikpa halo konferensia imprensa iha hotel timor, antes dezloka fali ba munisipiu, tersa 29/3/2022 .  antonio dasiparu
“hahú ohin, ami nia observadór sira sai ona hosi dili ba hela iha munisípiu 12 inklui raeoa atu akompaña kampaña eleitorál ne’ebé sei hala’o iha loron 2 to’o 16 abríl no eleisaun prezidensiál segunda volta iha 19 abríl,” xefe adjuntu misaun observadór eleitorál uniaun europeia, alexander gray, hateten ba jornalista-sira iha hotél timor-dili, tersa ne’e.
totál observadór internasional eu hamutuk 30-resin, hosi númeru ne’e na’in rua destaka iha munisipiu ida no 10 iha munisipiu dili. enkuantu hosi númeru ne’e mós inklui husi nasaun membru eu hamutuk 17 nian.
observadór ue sei akompaña etapa hotu-hotu prosesu eleitorál nian, inklui períodu kampaña, votasaun, kontajen votu no kualkér disputa eleitorál sira.
misaun observadór eu sei hala’o mós monitorizasaun abranjente ba meiu komunikasaun sosiál tradisionál no rede sosiál sira. 
iha loron eleisaun, observadór sira ba kurtu prazu sei reforsa tan misaun timór-oan besik na’in-50 hodi suporta servisu misaun observadór eleitorál uniaun europeia nina sei nafatin iha timor – leste to’o prosesu eleitorál ramata.
metodolojia observasaun hosi ue
observadór ue kontinua aplika nafatin metodolojia hanesan iha nasaun hotu hanesan observasaun ida ne’ebé komprensivu no longu prazu ho kobertura ne’ebé aumenta iha loron eleisaun nian ho ninia avaliasaun imparsiál no independente hosi ninia instituisaun sira.
observadór sira halo tuir prátika la’ós-interferénsia iha prosesu eleisaun no kooperasaun ho nasaun akollimentu inklui rezultadu observasaun hosi misaun eleiotrál ue sei disponivel ba públiku.
nune’e, misaun ne’e sei fó sai deklarasaun preliminár hafoin loron eleisaun no relatóriu finál ida ne’ebé sei inklui rekomendasaun lubun ida ba prosesu eleitorál sira iha futuru  no sei aprezenta no fahe ho parte interesadu sira hafoin ramata prosesu eleitorál tomak.
observasaun eleitorál hanesan komponente esensiál ida hosi atividade sira uniaun europeia nian hodi promove demokrasia, direitu umanu no estadu direitu.
tanba observasaun eleitorál bele kontribui atu hametin instituisaun demokrátiku sira, harii konfiansa públiku iha prosesu eleitorál no ajuda evita fraude, intimidasaun no violénsia eleitorál.
  observadór 24 hosi ue to’o ona timor-leste
ministériu saúde relata, ohin, kazu detetadu foun laiha, rekuperadu 14 no kazu ativu na’in-12.
”kazu detetadu pozitivu foun ohin laiha, rekuperadu  na’in-14 no ativu 12,” diretora jerál prestasaun saúde iha ministeriu saúde, odete da silva viegas, hateten liuhosi nota ne’ebé agência tatoli asesu segunda ne’e.
nune’e, hahú 21 marsu 2020 to’o 17 janeiru 2022 iha kumulativu kazu konfirmadu 19.863 no óbitu 122.
hosi horisehik mai ohin, laboratóriu nasionál saúde halo teste pcr 33, kompostu vijilánsia sentinela laiha, rastreiu ba kontaku laiha, rastreiu aleatóriu 11, viájen internasionál 20, follow up iha kuarentena rua.
alende ne’e, totál teste pcr ne’ebé halo iha 16 janeiru 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 72, hanesan maubisse laiha, maliana haat, viqueque laiha, suai 12, baucau laiha, ermera laiha, raeoa laiha, hngv 56, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 17 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili atinjr 87,7% no kumulativu 2ª doze iha dili 81,6%.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,8% no simu ona doze daruak 69,7%.
hosi insidénsia covid-19 iha timor-leste, durante loron hitu ikus maka 0,2/100 mil abitante,
iha loron 17 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha no kaman laiha.
diretór saúde munisipál viqueque, francisco de carvalho, informa, komunidade viqueque maioria asesu ona fasilidade saúde, hosi sensu uma-kain tinan 2015 hamutuk 76,033 (64%).
diretór saúde munisipál viqueque, francisco de carvalho. jogergo guterres.
“sistema saúde nian normalmente bolu vizit/kapita, tuir meta governu kada tinan tenke atinje vizit/kapita to’o 3, ne’ebé iha tinan 2020 vizit/kapita atinje ona 3.2,  maibé iha tinan 2021 tun ba 1.3 tanba impaktu hosi covid-19 halo ema hotu tauk ba fasilidade saúde, maibé atu dehan, maioria komunidade viqueque asesu ona fasilidade saúde,” diretór  francisco, hateten ba agência tatoli, bainhira partisipa diálogu governu ho komunidade viqueque, iha resintu administrasaun munisípiu viqueque, sábadu ne’e.
responsável ne’e afirma, tinan 2021 nakonu ho dezafiu tanba hasoru pandemia covid-19, ne’ebé  fó impaktu boot ba iha prosesu atendimentu públiku liliu iha setór saúde nian ba komunidade, maibé ekipa saúde viqueque kontinua esforsu fó atendimentu nafatin ba komunidade viqueque.
maski, iha tinan 2021 komunidade ladún asesu ba fasilidade saúde tanba tauk covid-19, maibé ekipa saúde munisípiu realiza fali programa hodi la’o tuir komunidade hanesan vizita saúde família, no aproveita vasinasaun fó mós asisténsia ba populasaun ne’ebé presiza.
munisípiu viqueque iha sentru saúde lima, maternidade tolu, postu saúde 43 iha postu administrativu lima mak, ossu, lakluta, uatulari, uatocarbau, no viqueque vila.
“fasilidade saúde sira ne’e haree hosi kuantidade sufisiente maibé intermu kualidade presiza hadi’a buat balun tanba fasilidade barak ne’e balun uza autoridade lokál nia hela fali, utiliza espasu balun hosi uma pnds nian hodi fó atendimentu ba komunidade, ida ne’e mak esforsu ami halo atu komunidade kontinua asesu,” nia preokupa.
kona-ba transporte kada postu saúde iha karreta ida no ambulánsia rua, nune’e transporte sufisiente, maibé problema ne’ebé sempre hasoru mak kondisaun estrada tanba estrada aat difikulta tebes atu ambulánsia ba tula moras liuliu iha tempu udan.
“ami koordena ho komunidade hulan moras ne’e to’o estrada mak ambulánsia tula ba sentru saúde,” nia akresenta.
tinan ne’e, saúde munisípiu viqueque planu kontinua hadi’a fasilidade saúde liuliu reabilitasaun edifísiu sira, harii armazein aimoruk, sala maternidade iha ossu, reabilitasaun sentru saúde uatolari no espansaun sala maternidade sira, konstrui mós postu saúde balun.
“hanesan daudaun ne’e konstrusaun postu saúde builale la’o hela, komesa ida pur ida tuir kbiit governu nian, planu halo hela. orsamentu operasionál alokadu ba saúde viqueque iha tinan 2022 rihun $100,”nia haktuir.
profisionál saúde iha viqueque hamutuk 440, kompostu hosi médiku, infermeiru, infermeira, parteira, aleadu, no pesoál administrasaun.
tuir dadus estatístika, ministériu saúde liuhosi diresaun nasionál saúde públika liuliu departamentu vijilánsia epidemolójia, iha semana dahuluk, fulan-janeiru ne’e, rejista kazu dengue iha territóriu nasionál hamutuk 174, hosi númeru ne’e, mate na’in-ida.
“iha loron 09 janeiru 2022, kazu dengue hamutuk 174 no kumulativu óbitu nain-ida. maioria kazu ne’e deteta husi munisípiu dili ho totál 158 kazu, hafoin munisípiu manatutu ho kazu neen hafoin munisípiu covalima ho totál kazu lima, viqueque kazu tolu no bobonaro kazu nain-ida,” refere nota ne’ebé agência tatoli asesu, segunda ne’e.
 ms hahú sensibiliza informasaun prevene dengue iha dili
daudaun ne’e, munisípu dili kontinua okupa númeru dahuluk ne’ebé rejista kazu dengue aas iha semana dahuluk, fulan ne’e.
hosi ne’e, sidaudaun ne’ebé afetadu ba moras ho variante dengue ne’e hanesan labarik ho tinan 1 ho 4,6%, labarik tinan 1 to’o 4 ho 44,8%, labarik tinan 5 to’o 14 ho 44,3%, tinan 15 to’o 24 ho 4%, idade 25 to’o 49 ho 1,1%, tinan 50 to’o 59 ho 0,0% no tinan 60 ba leten ho 1,1%.
“idade mais afetadu mak hosi idade menus hosi idade 14 mai kraik ho grupu idade 1 to’o 4 ho ho nia persentajem aas 44,8% no grupu idade 5 to’o 14 ho 44,3%,” refere nota.
distribuisaun kazu dengue bazeia posto administrativu iha tinan 2022 hanesan iha munisípiu dili mak dom aleixo ho kazu dengue aas liuhosi postu administrativu   hotu ho totál 56, kristu rei iha kazu 40, nain-feto iha kazu 30, vera cruz iha kazu 28, metinaro iha kazu haat
enkuantu iha munisípiu sira hanesan maucatar-covalima iha kazu na’in-ida, suai vila iha kazu na’in- haat, manatuto vila iha kazu na’in-neen, maliana iha kazu ida, maubara-liquiça iha kazu ida no uatulari-viqueque iha kazu na’in-tolu.
kazu obitu ba dengue iha tinan 2020 hamutuk 10, no iha tinan 2021 hamutuk 11, iha semana dahuluk fulan ne’e óbitu na’in-ida ne’ebé mak hosi munisípiu dili.
iha semana dahuluk, servisu saúde munisípiu dili rejsita kazu dengue iha fasilidade saúde hamutuk 158, kompostu hosi hospitál nasionál guido vaaladares (hngv) hamtuuk 32, klínika fatumeta 17, sentru saúde comoro 15, vera kruz 36, formoza na’in-26, becora 27, sentru saúde  metinaro na’in-haat, no klínika bairru píte na’in-ida.
“kazu dengue tuir klasifikasaun mak dengue fever (df) ho totál kazu 146, dengue hemorrhagic fever (dhf) ho totál kazu haat no dengue shack syndrome (dss) ho total kazu ualu,” nota klasifika.
ms apela ba populasaun
ministériu saúde (ms) apela ba populasaun iha dili laran no mós iha munisipiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu husi profisionál saúde sira.
apela mós ba populasaun iha dili laran no mós iha munisipiu sira seluk liuliu husu ba autoridade munisipál no autoridades lokál  atubele orienta komunidade halo limpeza jerál iha suku  no bairru,  fase tanke, bidon ka balde tau bee semana ida dala ida.
hamoos sasan ka limpeza hanesan roda aat, bazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk, karik toba iha tempu loron, uza aimoruk hanesan repelente ka autan, uza muskitéru karik toba iha tempu loron no soe lixu iha nia fatin.
 2021, ssmd rejista pasiente dengue 672 no óbitu na’in-ualu
reprezentante povu iha uma fukun parlamentu nasionál husu governu atu identifika estrada ne’ebé kondisaun ladi’ak iha territóriu hodi normaliza, liu-liu estrada ne’ebé liga direta ba sentru votasaun iha eleisaun prezidensiál ne’ebé sei realiza iha 19 marsu 2022 ne’e.

“hanoin hanesan informasaun ne’ebé iha sentru votasaun sei barak maibé fatin barak estrada asesu ba susar. se ministériu obra públika (mop) ho institutu jestaun ekipamentu (ige, sigla portugés) la halo intervensaun ka normalizasaun mak sei difikulta stae atu mobiliza materiál sensetivu sira iha eleisaun prezidensiál ne’ebé sei realiza iha 19 marsu. nune’e, fó hanoin ba governu atu tau atensaun,” deputadu cnrt, arão noe, levanta iha plenária parlamentu nasionál, segunda ne’e.
tanba tuir arão, iha semana kotuk hala’o viajen ba nia munisípiu rasik manufahi iha suku balun observa sei iha mós sentru votasaun maibé daudaun iha tempu udan sei makaas, nune’e dalan susar tebes atu asesu entaun husu ba governu liu-liu ige, i.p presiza atu normaliza normaliza.
deputadu fretilin, dario maderia, husu ministériu administrasaun estatál (mae) koordena ho ministériu obra públika orienta institutu jestaun ekipamentu (ije) atu identifika dalan ne’ebé liga sentru votasaun ladi’ak liu-liu área izoladu sira bele normaliza, nune’e fasilita servisu stae no movimentu komunidade iha tempu eleisaun.
tanba, nia dehan, observasaun ne’ebé iha semana kotuk bainhira hala’o viajen ba munisípiu viquque nota katak iha suku bahatata hosi postu watucabau villa nu’udar área izoladu labele asesu ba estrada.
“susar liu mak iha tempu udan daudaun ne’e labele asesu ba estrada motor ho karreta para iha suku afaloicai hafoin ba iha suku bahatata. no, foin daudaun iha fim de semana, ha’u konsege to’o iha ne’ebá, karreta tama mai nia roda pipu sira haksoit sai hotu tanba dalan ladi’ak, hodi hein kle’ur mai fali lori roda dezerva iha postu watucarbou vila mak foti,” nia dehan.
prezidente parlamentu nasionál, deputadu aniceto longuinhos guterres lopes, konsidera presiza normaliza lalais dalan tanba ita agora iha preparasaun eleisaun prezidensiál hanesan kampaña eleitorál to’o ba iha data eleisaun iha 19 marsu.
hatán ba preokupasaun ne’e, reprezenta governu liuhosi ministru ba asuntu parlamentár no komunikasaun sosiál (mapkoms), francisco maretins da costa pereira jeronimo, hateten sei hato’o asuntu ne’e ba ministéiru tutela.
governu liuhosi ministériu transporte no komunikasaun (mtk) sei prepara uluk terminál molok hatama no operasionaliza bus damri.
“ida-ne’e planu ministériu, ne’ebé serbisu hamutuk ho ministériu negósiu estranjeiru no kooperasaun (mnek) tanba asuntu externa. prosedimentu ne’e mak foin daudaun ministru transporte no komunikasaun asina ona akordu atu lori damri ne’e mai, presiza kria infraestrutura hanesan prepara terminál,” diretór nasionál transporte terrestre (dntt), antónio da costa, relata ba agência tatoli, iha ninia knaar fatin, segunda ne’e.
 konstrusaun terminál foun iha faze estudu viabilidade
timor-leste no indonézia asina ona nota entendimentu ida hodi permite bus damri halo operasaun ho diresaun kupang mai dili bá-mai loron-loron.
“karik aban bainrua loke, tanba bus ne’e indonézia nian, maka sei loke hosi indonézia mai timór no ita-nia haruka hosi ne’e mak bá, ne’ebé sei loke konkursu hodi empreza lokál ne’ebé manán bele mobiliza bus sira ne’e hosi dili-kupang,” nia esplika.
antes ne’e, atu organiza transporte públiku iha kapitál dili, iha tinan 2019 kedan governu liuhosi mtk iha ona hanoin atu halo konstrusaun terminál ba transporte públiku iha parte hera, manleuana no tibar, maibé iha faze estudu viabilidade.
iha estasionamentu parte becora sei muda ba hera, parte rai-klaran sei muda ba manleuana, no parte oeste sei halo iha tibar.
diretór jerál sekretariadu tékniku administrasaun eleitorál (stae), acilino manuel branco, informa eleitór foun sira-ne’ebé atu tuir eleisaun segunda volta ne’e aumenta 312 maibé governu imprime bulletin votu ho nia kuantidade hanesan iha eleisaun prezidensiál 2022 primeira volta ne’e.

kuantidade bulletin votu ba eleisaun prezidensiál segunda volta hanesan, maibé aumenta de’it uituan tanba foin daudaun imprime lista iha tan eleitór ne’ebé tinan atinje idade 17 iha 19 abríl ne’e aumenta hamutuk 312,” acilino manuel branco hateten ba agência tatoli, via telefónika, sesta ne’e.
hosi totál eleitór 312 ne’e, maihosi eleitór sira-ne’ebé mak horibainhira tinan seidauk to’o no la tuir vota maske sira-nia kartaun eleitorál iha ona.
tanba ne’e, nia dehan, impreza nasionál timor-leste (intl) kinta (31/3) horisehik halo abertura hahú imprime no sei termina iha loron 12 abríl tinan ne’e, nune’e loron 13 bele entrega ona ba stae no stae sei deside hodi transporta ba munisípiu sira hotu no ba diáspora.
tuir rezulatdu verifikasaun hosi cne ba voltu, kandidatu prezidente repúblika períodu 2022-2027 ne’ebé mais votadu ho némeru sorteiu ida, josé ramos horta, ho votu 303,477 (46,6%) no kandidatu némeru sorteiu rua, francisco guterres “lú olo” ho votu 144.282 (22.1%)
eleitór iha territóriu nasionál hamutuk 864.754 ne’e kompostu hosi munisípiu aileu 33.859, ainaro 45.949, baucau 96.875, bobonaro 71.371, covalima 47.965, dili 191.423, ermera 83.213, lautém 48.665, liquiça 51.160, manatuto 35.926, manufahi 41.012, raeoa 51.653 no munisípiu viqueque 58.564.
dadus eleitór iha diaspora 7.119, kompostu hosi eleitór sira iha austrália hamutuk 1.487, korea do súl 1.277, irlandia 1.264, portugal 857 no reinu unidu 2.234.
membru deputadu komisaun d trata asuntu ekonomia deputadu alexandrinho da cruz, rekomenda ba governu liuhosi ministériu agrikultura no peska (map) atu hadi’a tratór unidade 31 iha manufahi ne’ebé ninia kondisaun aat.

deputadu ne’e lee sai rekomendasaun hosi rezultadu relatóriu fisklazasaun hosi komisaun d ne’ebé hala’o iha loron 23-25 fevereiru 2022 iha munisípiu manufahi.
“rekomenda ba ministéiru agrikultura no peska (map) atu tau konsiderasaun iha planu orsamentu hodi hadi’a tratór sira ne’ebé aat ho nune’e bele hasa’e produsaun alimentár iha rai- laran,” deputadu ne’e relata relatóriu fiskalizasaun iha plenária parlamentu nasionál, segunda ne’e.
tuir dokumentu relatóriu fiskalizasaun komisaun d ne’ebé agéncia tatoli asesu katak, iha vizita ne’e, informasaun ne’ebé rekoilla hosi responsavel sentru mekanizasaun tratór iha sldeia raimetan, suku betano katak totál tratór iha unidade 36 maibé lima mak hatama ona ba leilaun no hela unidade 31.
“unidade 31 ne’e kondisaun di’ak, iha rua de’it mak halo hela operasaun maibe roda mak laiha no sira hato’o pna pedidu ba nasionál,” nia dehan.
hosi tratór hirak ne’e balun destaka iha same villa-betano iha unidade 28, kompostu hosi nia marka mf 5355 iha tolu, mf 440 iha lima (5), mf 15w40 iha ida, kubota iha haat (4), kubota 9000 iha haat, kubota 5100 iha neen, kubota 5000 iha rua, agrindo ta 9004 iha ida no agrindo ta 6504 iha rua.
iha postu administrative alas, iha tratór unidade tolu (3) kompostu hosi mf 440 iha ida, kubota 5100 iha rua.
iha welaluhu, iha tartór unidade lima kompostu hosi mf 440 iha rua, kubota 5100 iha rua no kubota 5000 ida.
tratór sira-ne’ebé ho kondisaun aat la’ós iha parte mákina (mesin) maibé iha parte sira hanesan valvo, cabesa, tubu radiatór, motór aranke, filtru hidrolik no óleo, rolamentu, sarua, roda, tali gas, alteradór, disku embreajen, batria no tali batria ho bomba manuál.
durante ne’e munisípu seida’uk hetan delegasaun kompeténsia hosi nasionál, nune’e halo manutensaun liuhosi prosesu konkursu iha nasionál no empreza mak mai halo manutensaun.
tuir loloos, manutensaun refere labele liuhosi tenderizasaun empreza gasta de’it osan no atu di’akliu mak parte nasionál prepara de’it armaien ida espesífiku ba ekipamentu tratór no destaka mekániku halo fazeadamente.
iha vizita ne’e delegasaun haree katak fatin parajen ba tratór laiha espasu no kondisaun grave, nune’e tratór balun para de’it iha li’ur inklui propriu mekániku no motorista laiha. 
maske nune’e, agrikultór sira iha depedensia ba tratór ne’e boot tebes tanba lori tratór hirak-ne’e mak bele fila sira-nia rai hodi hala’o atividade agrikultura nian iha tempu udan.
 partidu demokrátiku (pd) liuhosi konvensaun nasionál dahuluk, sábadu (22/01), deside mariano ‘assanami’ sabino sai kandidatura ba prezidente repúblika hodi kompete iha eleisaun prezidensiál períodu 2022-2027.
sekretáriu jerál partidu demokrátiku, antónio da conceição ‘kalohan’ hateten, durante konvesaun nasionál, prezidente komisaun polítika nasionál pd,adriano do nascimento ‘loromau’ deside retira ninia kandidatura hodi fó fiar ba prezidente pd, mariano assanami sabino hodi avansa ba konkorre iha eleisaun prezidensiál ne’ebé sei realiza iha loron 19 marsu ne’e.
sekretáriu jerál partidu demokrátiku (pd), antónio da conçeição “kalohan”. francisco sony
“molok, atu halo votasaun ba kandidatu sira mak, kandidatu adriano do nascimento “loromau” retira nia kandidatura, nune’e meza konvensaun husu aklamasaun hosi reprezentante munisípiu sira inklui rejiaun administrativu espesiál oé-cusse no ambeno (raeoa) no orgaun partidu ne’ebé mak hatuur iha artigu 154, estatuto partidu. nune’e, deside prezidente pd mariano ‘assanami’ sabino nuudar kandidatu konfirmadu no aprovadu iha konvensaun nasionál atu konkorre ba eleisaun prezidensiál 2022,” sekretáriu jerál ‘kalohan’ hateten ba jornalista sira bainhira ramata konvensaun nasionál dahuluk iha otél leokasi-raikotu, sábadu ne’e.
  15 janeiru, pd deside kandidatu kompete iha eleisaun prezidensiál 
iha biban hanesan, prezidente komisaun polítika nasionál, adriano nascimento ‘loromau’, hatete, deside retira hosi kandidatura hodi fó fiar ba mariano ‘assanami’ sabino atu reprezenta partidu demokrátiku ba kompete iha eleisaun prezidensiál.
“dahuluk, ha’u-nia razaun retira hosi kandidatura tanba ho sujestaun ka rekomendasaun hosi partisipante hosi konvensaun nasionál sira husi munisípiu lubuk ida katak bainhira ha’u ho prezidente pd mariano assanami sabino tama ba eleisaun no votasaun mak nia nuudar prezidente partidu lakon iha votasaun signifika kreadibilidade hanesan prezidente partidu demokrátiku laiha, nune’e ha’u retira,” adriano nascimento akresenta.
entretantu, kandidatu prezidente repúblika no atual prezidente pd, mariano ‘assanami sabino, hateten, nia parte prontu ona atu kompete iha eleisaun prezidensiál 2022. 
prezidente partidu demokatiku, mariano assanami sabino. francisco sony
“hahú ohin ba oin adriano do nascimento ho antónio conceição sei hamriik iha ha’u nia sorin atu halo kampaña iha fatin ne’ebé deit  hodi hatudu ita-nia solidaridade, tanba ida ne’e mak  kultura hosi partidu demokrátiku,”assanami akresenta. 
tanba, assanami dehan atu sai prezidente repúblika la’ós votu mai hosi militante pd, maibé presiza oferese kandidatura ba povu no sai kandidatu ba povu tomak hodi sai prezidente repúblika mós ba povu tomak iha timor-leste.
“bainhira, ita sai prezidente repúblika atu halo mudansa ba povu no atu kumpre konstituisaun ne’ebé mak iha. atu simplifika katak atu sai prezidente ba maubere-oan, ba povu aileba no ba povu timor-leste,” nia kompromete. 
iha ámbitu konvensaun nasionál dahuluk ne’e partisipa hosi delegadu no estrutura partidu nian, hahú hosi nivél nasionál no munisípiu hamutuk 409.
 pd preparadu hasoru eleisaun prezidensiál 2022
 diresaun nasionál saúde públika liuliu departamentu vijilansia epidemolojia iha ministériu saúde, hahú fulan-janeiru to’o horiseik pasiente dengue hamutuk 1.705, hosi númeru labarik na’in-28 mak mate ona.
“situasaun kazu dengue iha timor-leste hosi janeiru mai too horiseik hamutuk kazu 1.705 no kumulativu óbitu na’in-28,” refere nota ne’ebé agência tatoli, tersa ne’e.
 dengue hamate labarik na’in-27 iha timor-leste
maioria kazu ne’e deteta husi munisípiu dili ho totál 1.117, baucau 78, manatuto 120, covalima 63, ermera ho kazu 77, manufahi 70, viqueque 28, ainaro 23, liquiça 32, aileu 33, bobonaro 26, lautem 35 no raeoa na’in-tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.117. nune’e haree ba kada loron kazu aumenta bebeik hosi munisípiu dili.
to’o ohin loron hahú semana dahuluk fulan janeiru tinan 2022, kazu dengue hosi postu administrativu dom alexo iha 592, cristo-rei 228, vera-cruz 127 no nain feto 137.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 259, klínika fatumeta 132, sentru saúde comoro 330, sentru saúde vera-cruz 50, sentru saúde formoza 178, sentru saúde becora 120 klinika madre eliza ida, sentru saúde atauro 11, sentru saúde metinaro 19, klínika bairru-pité 13 no klínika motael na’in-rua.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 prevene dengue: ms halo fumigasaun rutina iha kapitál dili
komunidade iha munisípiu manufahi, luís bauk taek, iha mehi no iha esperansa ba kandidatu prezidente repúblika foun períodu 2022-2027 ne’ebé eleitu sai xefe estadu sei fó atensaun ba povu iha territóriu nasionál nia moris di’ak.

“ami-nia esperansa ne’e, prezidente repúblika ida simu nia knar hein loos mak hamutuk ho governu oinsá tau atensaun ba povu nia moris di’ak hodi hadi’a estrada ka dalan ba suku sira, tanba povu atu faan produtu ruma dalan mak defisil. tinan 20 ida-ne’e mak ita la koko haree no mós presiza dada bee-moos, hakbiit tan mós agrikultura bele haree ba floresta, veternaria, pekuária tenke servisu efetivu,” luís bauk taek hateten ba agência tatoli, iha salaun parokial same vila bainhira partisipa diálogu entre kandidadu prezidente repúblika períodu 2022-2027 ho númeru sorteiu 2, francisco guterres lú olo ho komunidade munisípiu manufahi, segunda ne’e.
iha área edukasaun, nia dehan, durante tinan 20 la’o baze ladún metin tanba orsamentu jerál estadu aloka kada tinan pursentu kiik hodi labele rezolve buat hotu liga ba oinsá fasilita manorin-na’in no oinsá atu halo konstrusaun insfraestrutura eskola, tan ne’e xefe estadu foun presiza koordena ho governu tau atensaun.
ho ida ne’e, prezidente repúblika ida mai atu halo nesesita duni povu no hakuak ema hotu hala’o knar kumpre ba konstituisaun, nune’e ema hotu hola parte demokrasia aberta iha prosesu dezenvolvimentu.
hanesan sidadaun observa durante ne’e iha prosesu dezenvolvimentu jerasaun tuan la’o ona etapa hadi’a buat hotu, maibé ba jerasaun foun oinsá halo analiza hola parte iha situasaun demokrátika la’o daudaun.
tanba ne’e, iha esperansa ba kandidatu prezidente repúblika na’in-rua ne’ebé tama iha eleisaun segunda volta, sé mak manán iha eleisaun mai sei sai xefe estadu ba povu tomak atu lori dezenvolvimentu ba nasaun.
“kandidatu prezidente repúblika na’in-rua ne’e di’ak hotu mai ita ida-ne’ebé mak povu hili númeru liu sai ukun ema hamutuk hela, nune’e povu mak manán ba dezenvolvimentu, estabilidade, polítika ekonomia ho relasaun internasionál,” nia hateten.
nia mós husu jerasaun foun atu nafatin respeita lidér nasionál hotu-hotu, tanba partidu ne’e hanesan instrumentu ida de’it ne’ebé nafatin respeita líder jerasaun tuan sira no tau nafatin esperansa sira na’in-rua ida mak eleitu sai prezidente repúblika atu hadi’a povu timor-leste nia moris di’ak,” nia dehan.
iha fatin hanesan, rita sarmento da costa, iha esperansa ba prezidente repúblika foun atu tau atensaun ba preokupasaun báziku iha aspetu sosiál.
komunidade manufahi, rita sarmento da costa. nelson de sousa.
“se kandidatu ida mak eleitu sai pr, nu’udar feto, ha’u husu xefe estadu foun tenke tau matan ba feto, atu nune’e bele kapasita sai mós lideransa ne’ebé mak iha responsabilidade bele lidera sai hanesan administradór postu, xefe suku no xefe aldeia,” nia dehan.
nune’e, maluk feto ne’ebé iha preokupasaun defisil asesu dezenvolvimentu, feto maluk seluk ne’ebé asume knar hirak ne’e bele tau matan fila-fali ba sira atu lori feto ne’ebé iha área rurál bele espresa sai.
relasiona ho tinan letivu foun, ministériu edukasaun juventude no desportu (mejd) hasai sirkulár ba eskola hotu iha territóriu nasionál atu entidade relevante bele kumpre.
“sirkulár ne’e koa’lia kona-ba buat tolu, dahuluk hapara kobransa ilegál hotu ne’ebé durante ne’e mosu iha eskola ensinu sekundáriu jerál tékniku vokasionál no ensinu báziku, liga ho matríkula foun, bandu estudante hosi munisípiu mai eskola dili, no bandu hapara atividade orientasaun la ho karaktér edukativu ba estudante sira,” diretór jerál edukasaun no ensinu mejd, luís manuel da costa fernandes, informa iha salaun infordepe, balide, segunda ne’e.
 mejd sei verifika tan profesór voluntáriu 4.000 iha territóriu nasionál
matríkula ba alunu foun ba tinan ne’e sei hahú iha semana oin, loron 17 janeiru 2022, tanba ne’e hahú ohin ministériu hakarak sosializa kedan ona asuntu importante ne’e ba dirijente eskola sira, hahú hosi diretór, adjuntu gabinete apoiu tékniku no koordenadór eskola sira atu toma atensaun ho sirkulár ne’ebé fó sai.
tuir diretór, razaun bandu simu alunu hosi munisípiu bainhira laiha razaun fundamentál, tanba esperiénsia hatudu ona kada tinan kuandu iha matríkula foun, alunu sira iha ensinu báziku terseiru siklu iha munisípiu iha tendénsia boot tuun hotu mai dili.
“dili kontinua simu alunu ho númeru boot. tanba ne’e ministériu halo jestaun, ne’ebé deside estudante ensinu sekundáriu jerál kada turma akumula de’it estudante 45 no ensinu sekundáriu tékniku vokasionál kada turma akumula estudante 40. ita halo ida-ne’e tanba lakohi repete tan hanesan tinan liubá, tanba ema barak tun mai dili, obriga eskola ho kapasidade naton tenke simu ema hotu atu eskola, ita buka hadi’a jestaun,” nia esplika.
aleinde ne’e, bainhira hakarak mai eskola iha dili tenke halo pedidu no hetan vistu hosi inan aman, ne’ebé dokumentu sira tenke hetan aprovasaun hosi diretór edukasaun hosi munisípiu orijen no dokumentu hotu tenke konsulta ho diretór edukasaun dili, atu parte relevante bele estuda no foti desizaun ruma tuir nesesidade, karik bele rekomenda ba eskola ida.
enkuantu, kona-ba prosesu orientasaun konsidera hanesan kestaun importante ne’ebé kada tinan sempre halo ho objetivu estudante foun bele adapta-an ho ambiente foun iha ensinu sekundáriu sira, nune’e bele tuir prosesu ensinu aprendizajen ho di’ak, maibé durante ne’e mosu asaun sira ne’ebé la ho karaktér edukativu.
“tanba ne’e ministériu hasai sirkulár ne’e hodi suspende atividade ne’ebé la ho karaktér edukativu iha orientasaun laran,” diretór ne’e dehan.
nune’e, molok sirkulár ne’e atu distribui ba dirijente eskola sira iha munisípiu dili, diretór jerál luís manuel lee sai uluk no esplika hodi hotu-hotu bele entende ho didi’ak.
diretór mós argumenta, razaun hapara kobransa ilegál, katak buat ne’ebé eskola halo laiha informasaun ka relatóriu ruma tenke hapara.
“ba buat sira ne’ebé mak durante ne’e eskola halo hetan koñesimentu hosi inan-aman inklui ministériu no la hamosu polémika iha públiku, bele kontinua hala’o nafatin. tanba ne’e, sirkulár ne’ebé fó sai ona ba eskola bele konsidera legál no ministériu sei la halo negosiasaun ho parte sé de’it, buat ne’ebé mak fó sai ida-ne’e maka tenke kumpre,” nia tenik.
eskola eziji ministériu iha jestaun responde ba nesesidade eskola
maski nune’e, sirkulár ne’e hamosu pro kontra, liuliu kona-ba kestaun kobransa ilegál ne’ebé mejd sita.
diretór eskola ensinu sekundáriu jerál 04 setembru unamet balide, sérgio da cruz, konfesa katak durante ne’e eskola hetan kontribuisaun hosi inan-aman kada fulan ho intensaun atu apoiu seguransa ba eskola no selu profesór imparsiál sira ne’ebé eskola kontrata tanba matéria disiplina haat maka laiha profesór.
nune’e mós, eskola ezije estudante sira tenke sosa farda atu nune’e bele fasilita eskola hodi halo kontrola ba estudante sira.
“hosi kontribuisaun sira ne’e mak governu liuhosi ministériu edukasaun juventude no desportu konsidera kobransa ilegál. tanba ne’e, eskola hakarak husu jestaun di’ak saida mak ministériu bele halo atu responde ba nesesidade eskola. se ministériu iha ona polítika atu sosa farda ba eskola inklui selu profesór imparsiál no seguransa sira, agora kedan parte eskola hapara kontribuisaun hosi inan aman sira,” diretór eskola hateten.
relasiona ho loron internasionál alfándega ba dala-70 iha loron 26 janeiru 2022, ne’ebé hanesan mós tinan 22 ezisténsia autoridade aduaneira (aa)/alfándega timor-leste, maka biban ne’e governu enkoraja atu serbisu tuir regra kombate atividade ilísitu.
“halo serbisu tuir regra hodi kombate atividade ilísitu liuhosi kontrolu rigorozu no integradu, ne’ebé fasilita atividade komersiál no buka kolleta reseita barak liután ba kofre estadu, nune’e bele hamenus dependénsia ba fundu minarai,” ministru finansa, rui augusto gomes, hateten liuhosi nota ne’ebé agência tatoli asesu, sesta ne’e.
governante ne’e nota katak durante ezisténisa alfándega, funsionáriu sira hatudu ona kontribuisaun ho maturidade iha área ida-idak, liuhosi melloramentu rekezitu legál, sistema, parte kontrolu, prosesamentu dokumentu, no redusaun tempu dezalfandegamentu, maski iha lakuna barak mak presiza liu hodi garante atendimentu di’ak ba públiku no fasilita komérsiu.
nune’e, ministru agradese ba jestór aa no funsionáriu hotu nia dezempeñu, ne’ebé iha tinan tinan 2020 to’o 2021 konsege ultrapasa dezafiu ho kondisaun covid-19 no dezastre naturál, maibé nunka lakon esperansa.
“maski ho difikuldade oioin ne’ebé obriga setór barak nia atividade paradu, maibé autoridade aduaneira kontinua hala’o servisu asegura merkadoria hosi rai-li’ur, hodi bele to’o iha konsumidór sira, no mós ema bele tama-sai hosi ita-nia aeroporto comoro, portu dili no fronteira sira hanesan iha salele no  batugade,” nia akresenta.
dokumentu importasaun hamutuk 19.280 iha tinan-2021
iha sorin seluk, ministru refere ba servisu atendimentu públiku no komérsiu iha tinan rua liubá, ne’ebé inklui prosesamentu dokumentu administrativu úniku (dau) importasaun hamutuk 19.280 iha tinan 2021 ka sa’e 11%, kompara ho tinan 2020.
nune’e mós, prosesamentu (dau) esportasaun iha tinan 2021 hamutuk 694 ka sa’e 26,2% kompara ho  tinan 2020.
“iha tinan kotuk situasaun difísil tebes, maibé funsionáriu autoridade aduaneira hatudu dedikasaun, ajilidade, no prontidaun, atu nune’e dezalfandegamentu merkadoria bele lais hodi mantein kualidade merkadoria sira to’o iha konsumidór nia liman, inklui medikamentu, máskara, luvas, hand sanitizer. prosesu dezalfandegamentu merkadoria barak tebes no iha tempu ida ne’ebé apertadu duni, ita-boot sira konsege fó atendimentu ho konsiénsia katak iha momentu difíisil presiza resposta lais, ida-ne’e mak naran ajilidade,” ministru louva.
enkuantu, ba kestaun importasaun, governante ne’e afirma, maski timor-leste nia komérsiu nakloke ba mundu, maibé la signifika taka matan ba buat ne’ebé bele estraga saúde públika, seguransa ekonomia ka fó ameasa soberania nu’udar nasaun independente ida.
tinan kotuk maski ho situasaun difísil, alfándega konsege halo apreensaun merkadoria ilegál hanesan kazu infrasaun administrativa hamutuk 39 ka númeru kazu sa’e 95% kompara ho tinan 2020.
“konserteza rezultadu koletivu ne’e mai hosi koordenasaun di’ak ho instituisaun sira ne’ebé aplika lei (law enforcement) hodi halo prevensaun no atuasaun iha terrenu  liuhosi operasaun konjunta atu prevene no kombate atividade ilísitu no kontra-bandu sira,” rui augusto tenik.
alfandega sira iha mundu tomak hili tema ba aniversáriu iha tinan-2021, ‘relançamento, renovação, resiliência: as alfândegas ao serviço de uma  cadeia de logística sustentável’, ne’ebé sekretáriu-jerál organizasaun mundiál alfandega, kunio  mikurya, hateten, komunidade aduaneira sei mobiliza-an iha mundu tomak hodi ultrapasa situasaun pandemia no fó apoiu ba pesoa singulár no empreza sira liuhosi konsolidasaun kadeia lojístika mundiál, reforsa kolaborasaun, utiliza didi’ak teknolojia no koloka ema iha sentru prosesu  transformasaun.
nune’e, tema ba loron mundiál alfándega tinan-ne’e,’organizasaun mundiál alfândega dedika  ba aplikasaun no transformasaun digitál aduaneira, adota kultura ida no harii ekosistema ba dadus’. 
“ohin loron mundu globalizadu no dijitalizadu, ho prezensa pandemia, obriga nasaun hotu halo investimentu iha sistema no dijitalizasaun hodi fasilita komunikasaun entre organizasaun tantu iha nasionál, rejionál no internasionál. ita-nia autoridade aduaneira rasik tau importánsia ba automatizasaun ka dijitalizasaun hodi hasa’e efisiénsia no efetividade prestasaun servisu ba públiku,” nia subliña.
iha fevereiru 2021, governu timor-leste lansa national single window of asycuda world system, ne’ebé envolve instituisaun estadu lubuk ida hanesan autoridade tributária, servisu imigrasaun, ministériu saúde, ministériu  transporte no komunikasaun, tradeinvest, no aportil. 
 sistema asycuda world ajuda alfándega iha servisu prosesa dokumentu merkadoria
nune’e, iha maiu 2021, aa lansa customs hotline 12200, atu fasilita públiku bele denunsia irregularidade ka desviu ruma iha servisu aa no iha agostu halo lansamentu trade portal no planu estratéjiku aa.
dadaun ne’e, aa iha ona planu estratéjiku rasik ba períudu tinan-lima, ne’ebé sai hanesan baze hodi hametin prinsípiu haat, ne’ebé funsionáriu alfándega idaidak tenki kaer metin hodi hala’o servisu hanesan integridade, profisionalizmu, transparénsia, no respeitu.
enkuantu, planu estratéjiku aa aliña ona ho planu estratéjiku ministériu finansa no planu dezenvolvimentu estratéjiku timor-leste.
“husu ba diresaun no unidade sira hotu atu estuda didi’ak planu ne’e hodi bele  implementa nia indikadór no atinje meta ne’ebé estabelese ona, inklui implementasaun  kodigu étika alfândega no kodigu étika funsionalizmu públiku nian,” ministru hameno.
sistema asycuda world rezulta redusaun surat-tahan
sistema asycuda world ne’ebe rezulta iha redusaun utilizasaun surat-tahan no prosesu dezalfandegamentu hala’o tuir ona padraun internasionál hanesan world customs organization no world trade organization.
utilizasaun sistema elektrónika janela unika bazeia ba plataforma asycuda world  hahú hatudu rezultadu pozitivu signifikativu, hanesan redusaun iha kustu tranzasaun,  tempu lais liu, surat-tahan menus liu ona, no reseita mai kofre estadu sa’e.
ho implementasaun sistema janela únika, maka sistema dijitalizasaun haluan tan ba  instituisaun estadu-sira seluk ne’ebé iha relasaun ho fasilitasaun atividade komersiál,  hanesan tradeinvest ne’ebé hanesan ajensia governu dahuluk mak konsegue redúz utilizasaun surat-tahan.
tamba ne’e maka sistema janela únika bele kontinua funsiona ho di’ak kuandu iha  kolaborasaun di’ak entre autoridade aduaneira ho tradeinvest, sekretariadu meiu  ambiente, liu-liu ho unidade destruisaun ozonu, no iha future, sei inklui mos servisus  kuarantena, diresaun nasionál transporte terrestre (dntt), servisu imigrasaun, autoridade portuáriu timor-leste (aportil), ministériu turizmu komérsiu no indústria (mtki), no la kleur tan portu tibar, iha  prosesu dezalfandegamentu nu’udar meiu ida atu fasilita atividade komersiál.
“investimentu ne’ebe ita halo ho sistema janela únika sei fasilita atividade komersiál no sei sai kondisaun ida atubele adere ba asosiasaun país sudeste aziátiku (asean, sigla inglés) no organizasaun mundiál komérsiu (wto, sigla inglés). implementasaun janela únika mós sei fó impaktu di’ak hodi atrai investimentu mai  timor-leste, ne’ebé iha futuru bele kria oportunidade serbisu barak liután ba timor-oan  sira,” ministru garante.
mf esforsu hadi’ak kondisaun aa
ministru rekoñese, durante ne’e aa hasoru difikuldade liliu iha pontu entrada sira, tanba ne’e nu’udar governante sei esforsu atu hadi’a kondisaun.
“haree ba porosidade ita-nia fronteira terrestre, difísil tebes ba funsionáriu autoridade aduaneira bele kontrola hotu, ne’ebé ida ka rua sei tama nafatin. nune’e mós, iha fronteira salele no batugade, hosi ministériu finansa haree hela difikuldade sira ne’ebé enfrenta, tanba ne’e halo esforsu lubuk atu reforsa vijilánsia ho ekipamentu ne’ebé apropriadu, monta infraestrutura ne’ebé adekuadu no ita treinu no tau ema hodi operasionaliza, tau-matan ba  ekipamentu hirak ne’e,” nia dehan.
iha tinan ne’e, sei halo rekrutamentu funsionáriu foun aa hamutuk na’in 28 no sei instala mákina x-ray mobile cargo scanner, body scanner, instala weight bridge iha fronteira terrestre salele, kompleta printer no komputadór modelu think client, no halo kontrusaun dormitóriu iha salele.
sei aumenta mós postu vijilánsia aa hamutuk sia no halo konstrusaun retaining walls iha fronteira batugade no salele.
konsilleiru másimu partidu kmanek habubas unidade nasionál timoroan (khunto), josé dos santos naimori bukar, hateten atu apoiu kandidatu prezidente repúblika seluk bainhira akontese eleisaun prezidensiál segunda ronda, sei deside hosi órgaun partidu nian.

“partidu khunto agora sei haree lai oinsá reuniaun entre estrutura hola desizaun klaru liu ita haree ba eleisaun segunda ronda ne’ebé atu mai,” nia hateten ba jornalista sira bainhira partisipa iha serimónia tomada pose ba membru viii governu konstitusionál na’in-haat (4) iha palásiu prezidensiál nicolau lobato, bairru pite, tersa ne’e.
daudaun ne’e, seidauk tempu atu ko’alia kona-ba kestaun refere maibé iha loron ida ka rua tan órgaun partidu sei diskute kona-ba asuntu ne’e.
tanba, nia dehan, sei haree vantajen no desvantajen sira iha prosesu polítiku no oinsá agora kontinua asegura nafatin ho di’ak viii governu konstituisionál tanba iha partidu tolu hanesan, plp, khunto no fretilin.
naimori informa, iha segunda (21/03) horisehik ne’e, xefe governu taur matan ruak konsege ba vizita nia tanba nia moras.
“ida-ne’e ha’u moras mak xefe governu ba haree ha’u hanesan nia alin ida,” konselleiru partidu khunto ne’e responde ho hamnasa.
tuir rezultadu apuramentu finál provizóriu hosi stae hatudu katak kandidatu prezidente repúblika josé ramos horta ho votu 301481 (46,58%), francisco guterres lú olo ho votu 143408 (22,16%), armanda berta dos santos ho votu 56289 (8,70%), lere anan timur ho votu 48959 (7,57%), mariano assanami sabino lopes ho votu 47008 (7,26%).
kandidatu prezidente repúblika anacleto ferreira hetan votu 13059 (2,02%), martinho germano da silva gusmão ho votu 8485 (1,31%), hermes da rosa correia barros ho votu 7958 (1,23%), maria helena lopes de jesus ‘milena’ pires ho votu 5335 (0,82%), isabel da costa ferreira, 4165 (0,64%).
kandidatu pr felisberto araújo duarte hetan votu 2615 (0,40%), constâncio pinto ho votu 2474 (0,38%), rogéiro tiago lobato ho votu 2028 (0,31%), virgílio da silva guterres ho votu 1685 (0,26%), antero benedito da silva ho 1531 (0,24%) no maria ângela freitas da silva hetan votu 692 (0,11%).
polísia siéntifika investigasaun kriminál (pcic, sigla portugés), sesta ne’e, detein tan sidadaun estranjeiru na’in-rua, ba kazu tráfiku umanu, tanba ho ilegalmente fasilita traballadór timoroan na’in-hitu (7), ne’ebé daudaun “terus” iha dubai, uni emiradu árabe.
pcic halo detensaun ba suspeitu na’in-rua ho inisiál aes nu’udár sidadaun bahrain no ida seluk ho inisiál igae nu’udár sidadaun sudaun, maizumenus iha tuku 13:00, iha aeroportu internasionál nicolau lobato, comoro-dili bainhira mai hosi indonézia ho aviaun citilink.
  timoroan na’in-hitu “terus” hela iha dubai
“ohin, ami halo detensaun ho fora fragante delitu ba sidadaun estrajeiru nain-rua ne’ebé maka maka envolve iha rede kazu tráfiku umanu. sidadaun nain-rua ne’e serbisu hamutuk ho ita nia suspeitu nain-tolu seluk ne’ebé maka antes ne’e, ita detein ona tanba komete krime tráfiku umanu,” adjuntu diretór pcic, adino nunes cabral, ba agência tatoli iha nia knaar fatin colmera.
nia dehan, halo detensaun ba suspeitu na’in-rua ne’e tanba sira nia ajénsia mak iha indonézia ne’ebé koordena ho suspeitu nain-tolu ne’ebé antes ne’e detein ona hodi lori timoroan mesak feto na’in-hitu ba dubai.
adjuntu diretór pcic ne’e esplika, sidadaun estranjeiru na’in-rua ne’e mai tan timor-leste atu halo enkontru ho suspeitu nain-tolu ne’ebé antes ne’e detein ona, hodi halo tan rekrutamentu ba timoroan.
“sira kontaktu malu iha rede krime transnasionál. sira atu ko’alia hodi rekruta tan ita nia timoroan ba li’ur. liuhosi kontaktu malu ne’e maka ita deteta hodi koloka kedan ekipa iha aeroportu atu sira tun halo kedan detensaun fora fragrante delitu,” adjuntu diretór pcic ne’e esplika.
tuir lei, pcic iha oras 12 atu halo identifikasaun ba sira hodi hein mandadu hosi tribunál atu halo detensaun.
hafoin halo detein sidadaun estranjeiru nain-rua pcic halo kedan auto notísia ba ministériu públiku hodi solisita ba tribunál hodi hatun mandu detensaun.
“bainhira mandadu tun mai ona maka ita foin halo detensaun ba sira hodi kumpre oras 72, hafoin ita submete ba tribunál distritál dili hala’o primeira interrogátoriu,” nia akresenta,
  pcic detein suspeitu nain-tolu ba kazu tráfiku umanu
kámara komérsiu indústria timor-leste (cci-tl, sigla portugés) nota katak durante ne’e folin nesesidade bázika sa’e iha merkadu nasionál, tanba ne’e husu autoridade kompetente presiza tau-atensaun ba servisu portuáriu.
tuir prezidente cci-tl, oscar lima, folin sasán nesesidade bázika sa’e, la’ós tanba empreza sira hakarak hasa’e maibé tanba hosi fábrika rasik mak hasa’e tanba impaktu hosi covid-19 inklui funu rúsia no ukraina, nune’e emprezáriu sira sosa mai aumenta folin oituan.
“impaktu seluk mak kontetór ne’ebé tula sasán mai demora iha portu, tanba portu loke segunda to’o sesta de’it, entaun kompañia hatama ona sasán demora iha portu sira selu taxa, entaun ida-ne’e mós afeta ba sasán no automátikamente folin sa’e, nune’e governu tenke tau-atensaun mós iha atividade portu,” oscar lima hateten iha salaun cci-tl, acait, sesta ne’e.
 alfándega komprometidu hadi’a sistema atendimentu ba sasán importadu risku maka’as
tanba ne’e, emprezáriu timor-oan ne’e husu governu tau-atensaun ba servisu portuáriu, hodi bele loke hosi segunda to’o domingu.
“inflasaun ne’e mosu tanba haree filafali ba kontentór sira ne’ebé tama mai timor-leste ho folin karun tebes, tanba derivadu agora só ró ida de’it mak halo movimentu mai, entaun ohin ita bolu grosista iha timor-leste hanesan empreza boot sira ne’ebé hatama sasán no fa’an fali iha ita-nia rai, ami ko’alia no diskute prinsipalmente hanoin kona-ba inflasaun ba ita-nia rai ne’e oinsá hamutuk ho governu atu buka solusaun,” nia dehan.
nune’e, cci-tl iha tempu badak nia-laran sei tuur hamutuk ho governu liuhosi ministériu turizmu komérsiu no indústria (mtki) no ministériu koordenadór asuntu ekonómiku (mkae) atu buka solusaun ba problema ne’e.
“ita ko’alia kona-ba nesesidade bazika ba ita-nia rai ne’e importante tebes,” nia akresenta.
komisaun nasionál eleisaun (cne, sigla portugés) viqueque akompaña ho lia-na’in sira, kinta ne’e, realiza paktu eleisaun pasifíka ba eleisaun prezidensiál no seremónia kulturál, hodi husu matak malirin ba matebian no rai lulik.
programa ne’e ho tema ‘ho kultura ita promove pás no unidade iha eleisaun prezidente 2022’, ne’ebé mai ho objetivu atu lia-na’in sira tula liman ba kandidatu prezidente repúblika no fó matak malirin iha ámbitu kampaña no eleisaun.
“ohin ita hamutuk realiza seremónia ne’e hodi lia-na’in sira tula liman ba kandidatu prezidente repúblika hotu,” komisáriu cne destakadu munisípiu viqueque, olávio da costa monteiro almeida, hateten iha salaun munisípiu viqueque, kinta ne’e.
 cne viqueque fó teste ba kandidatu ofisiál supervizaun eleitorál na&#8217;in-310
nune’e, komisáriu konsidera seremónia kulturál ne’e importante tebes tanba sai kustume timor-leste desde beila sira-nia tempu to’o oin loron.
“ita kaer nafatin kultura, natureza no tane eroi sira ne’ebé mate iha funu libertasaun nasionál,” nia akresenta.
iha ámbitu ne’e, lia-na’in hosi munisípiu viqueque, oferese bua no malus ba reprezentante kandidatu prezidente repúblika na’in-16, ne’ebé partisipa de’it hosi reprezentante kandidatu na’in-hitu, maski antes ne’e parte cne halo ona koordenasaun ho reprezentante sira.
ho nune’e, seremónia iha parte ponte leste ohin termina iha munisípiu viqueque.
nune’e mós, reprezentate lia-na’in munisípiu viqueque, carlos martins, hateten, liuhosi seremónia ne’e, beila no foho lulik sira haraik matak malirin liuhosi bua no malus hodi fó matak malirin ba kandidatu prezidente repúlika ba períodu 2022-2027.
seremónia ne’e partisipa hosi autoridade lokál, diretór liña ministérial sira iha munisípiu viqueque no reprezentante partidu polítiku sira.
autoridade nasionál no petróliu no minerais (anpm),  kinta ne’e, hensera atividade sensibilizasaun lei númeru 12/2021, 30 juñu, kona-ba kódigu mineiru ba autoridade no entidade sira iha munisípiu ataúro.

 anpm sensibiliza lei kódigu mineiru hodi fó efeitu ba explorasaun
anpm hala’o deseminasaun ba lei ne’e kobre ona iha munisípiu hotu no kinta (23/06) ne’e ensera iha munisípiu ataúro, diseminasaun ne’e hala’o liu-liu ba área ne’ebé identifikadu iha pontensiál ba rekursu naturál.
ministru petróleu no minerál, victor da conceição, hateten ministéiru hakat mai iha ataúro ho objetivu disemina lei kódigu mineiru hodi bele fó kuñesimentu ba autoridade no povu iha baze.
ministru petróleu no mineirál, victor da concecão. nelson de sousa.
“hakarak klarifika didi’ak ministéiru petróleu no minerál dala barak ita ko’alia de’it petróleu maibé iha sensibilizasaun ne’e ko’alia uitoan riku soin mineiru ne’ebé iha territóriu nasionál inklui ataúro potensiál tebes mak hanesan riku soin mineiru metál, naun metál, osan-mean, osan-mutin, mármeru, manganes ho sira seluk iha rai leten. ho sensibilizasaun ne’e oinsá ita bele halo explorasaun hodi lori valór ekonomia kontribui reseita ba estadu, tanba durante ne’e ita-nia reseita depende liu ba mina-rai de’it,” ministru victor hateten iha intervensaun durante atividade diseminasaun iha suku maumeta vila, munisípiu ataúro.
nune’e, nia dehan, ho diseminasaun ne’e timor-leste tenke haree indústria mineiru, diversifika indústria bele transforma ba valór ekonómiku ne’ebé governu hanoin atu harii mós fundu mineiru oinsá fasilita empreza sira. 
nia afirma, dezenvolvimentu halo agora tenke trata hanesan iha nivél nasionál to’o munisípiu sira no mós hanesan illa ataúro, ne’ebé hola parte rai-ketan ida no governu deside ataúro sai munisípiu foun tanba presiza valoriza povu ataúro durante tinan barak halerik ba dezenvolvimentu, nune’e dezenvolvimentu presiza lori besik liután hodi fó moris di’ak ba povu.
iha tinan hirak liu ba, governu realiza peskiza tékniku iha territóriu rekolla rekursu naturál hatudu katak timor-leste iha potensialidade inklui ataúro.
“iha tinan hirak liubá mandatu viii governu konstitusionál realiza peskiza rekolla rekursu minerál hatudu timor-leste rekursu pontesiál mateira hanesan konstrusaun fatuk, rai-henek, minaeiru tipu mekániku osan-mean, osan-mutin no tuir estudu tékniku munisípiu atúro pontensial liu-liu mina-rai metáliku. haree ba potensialidade, governu fó importánsia sei fó kontribuisaun di’ak ba estadu no fó kampu traballu ba komunidade nivél nasionál to’o mai lokál,” nia dehan.
ministéiru iha ona planu promove hodi atrai investór iha future, nune’e iha diseminasaun ne’e parte povu ataúro partisipa iha kuñesimentu ba prosedimentu ligadu kódigu mineriu ne’ebé regula indústria.
“lei kódigu mineiru baze regula iha timor-leste tanba iha tinan barak ministéiru halo tenta lei ne’e la hetan aprovasaun no ikus mai prezidente repúblika sesante promulga no lei ne’e hetan aprovasaun unamidade hosi parlamentu nasionál, tanba iha interrese nasionál haree ba nivél polítika iha vizaun ida de’it liuhosi dezenvolvimentu. ita hatene katak estadu durante ne’e depende ba reseita petróleu maibé daudaun fundu petróleu posu bayu-udan tun ba daudaun produsaun ate fin do ano atu hotu depois ida ita laiha tan reseita seluk ona, nune’e ita presiza haree rekursu alternativu mineriu sira,” nia hateten.
nune’e, ministru enkoraza autoridade ataúro atu partisipa di’ak iha atividade deseminasaun  ne’e no bele  sai liman-ain governu sentrál hodi kontinua  disemina lei ne’e ba komunidade iha baze.
“rekezitu ida bainhira lei ne’e tama iha vigór durante ne’e tékniku hosi ministéiru, nune’e mos hosi anpm la’o haleu munisípiu tomak ho objetivu bele fó iha kuñesimentu iha atividade mineriu no vantajen ba povu no estadu no proteje meiu ambiente. ho nune’e, hakarak agradese ba ekipa anpm tomak no autoridade sira hotu ne’ebé partisipa iha ne’e,” nia hateten.
tanba, nia dehan, meiu ambiente daudaun iha mundu ambisaun explora floresta hanesan iha tasi no rai  bainhira la haree ambiente hodi destroi planeta, povu mak sei sai vitíma  nune’e oinsá hamutuk proteje no ida-ne’e labele akontese.
administradór munisípiu ataúro, domingos soares, hato’o bem-vindu ba ministru no ekipa anpm hodi bele hakat ona ba iha munisípiu foun ne’e.
administradór munisípiu ataúro, domingos soares. nelson de sousa.
“diseminasaun ne’e importante tebes mai ho objetivu hodi rona no hatene importánsia hosi lei kódigu mineiru, nune’e hein katak partisipante hahú intede, nune’e husu ita hotu atu partisipa ho másimu,” nia dehan.
reprezentante ekipa task force veteranu ba interrese nasionál, jorge alves, husu veteranu sira hola parte iha atividade refere hamutuk ho autoridade, loké an tenke sai ezemplu, mahon no reutru fó apoiu ba dezenvolvimentu nasionál tanba ida-ne’e mak vizaun no misaun veteranu sira-nian.
lei kódigu mineiru iha artigu 162 ho kapítilu 20 no anexu tolu, ne’ebé iha artigu ida define aprovasaun, artigu tuir mai deskreve polítika mineiru, artigu seluk objetivu sira kona-ba estratéjia setór mineiru no ikus liu artigu 162 define dispozisaun tranzitóriu.
lei ne’e vigora bainhira kompleta ona loron 180 ne’ebé públika hosi jornál repúblika.
iha anexu i define klasifikasaun mineral kompostu hosi mineiru metáliku, jemas, mineiru radiuativu, rochas no nimerál industrial, karvaun no mineiru de terras raras, anexu kona-ba taxa hosi royalty no anexu iii define renda superfísie.
antes ne’e, xefe estadu sesante, francisco guterres ‘lú olo’ promulga ona projetu-lei númeru 4/v (1a) kódigu mineiru, ne’ebé tama iha vigór iha loron 01 janeiru 2022.
enterantu, partisipa iha atividade ne’e, autoridade munisípiu, lidér komunitáriu, komunidade, autoridade militár no sivíl, no entidade sira seluk.
 anpm sei konklui sosializaun lei mineiru iha ataúro
governu austrália liuhosi embaixadór austrália iha timor-leste, bill costello, hato’o kompromisu atu hametin di’ak liután ho veteranu timor-leste no mós sei apoiu programa sira-ne’ebe mak macln trasa ona.

 rekerrente bolsa estudu ba veteranu nia oan 1,548 iha faze ajustamentu
nia hatutan, governu austrália sei fó apoiu liu-liu kona-ba programa ba edukasaun liuhosi bolsa estudu ba veteranu no martires nia oan sira.
“governu austrália mós prontu fornese bolsa estudu ba veteranu no martires nia oan sira,” refere komunikadu imprensa ne’ebé agência tatoli asesu, kuarta ne’e.
kestaun ne’e hato’o hafoin ministru asuntu kombatente no libertasaun nasionál (macln, sigla portugés), júlio sarmento da costa “meta mali”, hasoru malu ho embaixadór austrália ihatimor-leste, bill costello, ne’ebe akompañadu hosi adidu militár embaixada australia, colonel paul pembroke, iha edifísiu macln iha rumbia, caicoli, dili.
júlio sarmento da costa “meta mali” hateten, sorumutu ne’e ko’alia kona-ba importante relasaun bilaterál entre timor-leste ho austrália ne’ebé di’ak tebes tanba iha tinan rua nia laran asume kargu nu’udar macln simu ona vizita hosi reprezentante governu austrália liuhosi embaixada ba datoluk ona.
entretantu, ministru asuntu kombatente no libertasaun nasionál (macln, sigla portugés), júlio sarmento da costa “meta mali”, hato’o agradesimentu ba governu austrália atu bele fó mós biban ba veteran no martires nia oan sira liuhosi programa bolsa estudu.
governante ne’e apela ba veteranu no martires nia oan sira atu buka aprende di’ak liután lian ingles no hasae kualidade iha koñesimentu téknika no abilidade iha área si’ensia no sosiál, atu nune’e bele ba estuda iha universidade sira iha austrália.
nia hatutan, dyrante ne’e relasaun di’ak entre veteranu austrália no timor-leste di’ak tebes tanba relasaun istóriku entre rai rua ne’ebe di’ak tebes hahú hosi ii guerra mundiál no tinan 1942 iha timor-leste, timoroan barak mós fó tulun ba soladu austrália nian hodi funu kontra japaun sira.
kandidatu prezidente repúblika, períodu 2022-2027, ho númeru sorteiu 2, francisco guterres lú olo, promete bainhira re-eleitu sai prezidente repúblika sei propoin ba governu atu dezenvolve setór agrikultura no peska iha munisípiu manufahi.

 reeleitu sai pr: lú olo sei hametin estadu hodi kumpre konstituisaun rdtl
“prezidente repúblika iha relasaun instituisional ho ezekutivu no iha influensia majistradu maibé la interven knar ezekutivu no bele propoin no hato’o mensajen krítiku ba governu liuhosi primeiru-ministru hodi implementa programa oinsá halo agrikultura aumenta produsaun no peska ne’ebé iha betano-same ne’e potensiál tebes,” lú olo promete bainhira hala’o kampaña ho tipu diálogu ho militante no apoiante sira iha salaun parokiál same vila, munisípiu manufahi, segunda ne’e.
tir nia, xefe estadu mós sei atentu ho governu liuhosi primeiru oinsá implementa programa edukasaun, saúde no aspeitu seluk ho kualidade dezenvolvimentu sustentavel ba povu, no sei pronunsia ba parlamentu nasionál bainhira atu promulga lei sira.
“parlamentu nasionál hanesan órgaun fiskalizadór no lejisladór bainhira aprova ona lei ruma mak sei haruka ba prezidente repúblika promulga, nune’e bainhira lei ruma garantia iha direitu sidadaun hodi defende povu nia direitu tuir konstituisaun no bainhira la prevee mak sei veta ho razaun haruka fila hodi hadia mak promulga,” nia akresenta
atuál xefe estadu ne’e hateten, antes ne’e nia-parte veta alterasaun lei fundu petroliferu iha tempu aliansa maiória parlamentár (amp) nian atu hasai osan hosi fundu mina-rai la liuhosi parlamentu nasionál.
kandidatu prezidente republika períodu 2022-2027, francisco guterres lú olo, halo kampana ho tipu diálogu iha salaun parokiál same vila, segunda (04/04). anito santos.
“ha’u rasik prezidente estuda no haree lei ne’e la loos no veta, ne’ebé haruka ba tribunál rekursu husu fiskalizasaun abstrata maibé tribunál nia desizaun hanesan mós. maibé altura ne’ebé parlamentu nasionál la satisfas, nune’e la to’o semana ida haruka fali mai alterasaun lei ne’e. maibé ninia sentidu hanesan nafain, nune’e veta no ikus mai revizaun ne’e la haruka to’o mai agora,” nia dehan.
kandidatu hosi partidu fretilin ne’e, reafirma pozisaun kandidata an ba mandatu daruak eleitu sei dignifika de’it ba konstituisaun ba kna’ar ne’ebé atribui ba xefe estadu hodi servi povu, tanba povu nia vontade no direitu ne’e hanesan prinsípiu fundamentál.
“lejitimidade direta ho funsaun halo konstituisaun halo aprova, tau vontade povu hodi defende interese povu konstituisaun asembleia primeiru original, ami ne’ebé tur iha ne’ebá hakerek no aprova ne’ebé vontade povu nian. signifika lejitimidade hili hosi povu hanesan eleisaun,” nia hateten.
enkuantu, iha kampaña ho tipu diálogu ne’e partisipa hosi sekretáriu jerál partidu fretilin, mari alkatiri, vise prezidente plp  diometro amaral no hetan partisipasaun  másimu hosi militante no kuadru estrutura  partidu fretilin, partidu libertasaun populár (plp), partidu kmanek haburas unidade nasionál timoroan (khunto), kandidatu partidu os verdes no seluk tan.
diálogu ne’e mós hetan supervizaun hosi komisaun nasionál eleisaun (cne,siglá portugés), observadór internasionál, provedória direitu umanu no justisa (pdhj) no mós hetan seguransa másimu hosi komandu polísia nasionál timor-leste (pntl) munisípiu covalima no kampaña ne’e kumpre oráriu hosi órgaun eleitorál hahú iha  tuku 11h00.
tuir oráriu, kandidatu pr ho númeru sorteiu rua (2), lú olo, sei kontinua hala’o kampaña ba loron dahaat sei hala’o iha 05 abríl iha munisípiu aileu.
diretora ezekutivu fundasaun alola, maria imaculada guterres, informa tuir planu iha tinan ne’e fundasaun alola sei estabelese rede soru tais iha munisípiu baucau no viqueqeu.

 pm lansa rekuñesimentu “tais” sai patrimóniu kulturál mundiál
“tuir planu iha tinan ne’e, ami sei harii rede soru tais iha munisípiu rua hanesan baucau no viqueqeu,” maria imaculada guterres hateten ba agência tatoli, iha nia knar fatin, díli, tersa ne’e.
estabelesimentu rede soru tais ne’e hanesan projetu konsórsiu ida-ne’ebé fundasaun alola servisu hamutuk ho timor aid liuhosi apoiu un women.
“agora daudaun fundasaun alola hamutuk ho timor aid ami desde tinan kotuk hala’o hela projetu konsórsiu ida-ne’e atu estabelese rede soru tais iha munisípiun sira. ita konsege halo ona iha munisípiu haat (4) hanesan lospalos, covalima, oé-cusse no bobonaro. nune’e, espera ba tinan hirak mai ho apoiu nafatin hosi doadór sira, ami bele estabelese iha munisípiu sira hotu,” diretora alola ne’e dehan.
projetu konsórsiu ne’e, hanesan meiu ida atu bele haforsa ka hatutan feto soru-nain sira-nia lian iha nível nasionál, liu-liu kona-ba sira-nia direitu de autór, ba motif ne’ebé sira-na’in rasik iha, hanesan bei’ala sira iha kada munisípiu, oinsá bele asegura ida-ne’e.
tanba, nia dehan, se lae mak hanesan agora mosu tais printing no ema xina sira mós komesa na’ok timor-leste nia motif sira ba kopia no mai faan ho folin ne’ebé baratu tebes, ho laiha koñesimentu hosi tais na’in ka autór sira liu-liu inan-feton sira ne’ebé badaen ba soru tais ne’e.
aliende ne’e, objetivu harii rede soru tais iha munisípiu ne’e atu bele iha rede ne’ebé forte liu-liu n soru-na’in sira atu hatene motif ne’e orijinál sira-nian duni, no bainhira ema ruma viola ne’e sira iha direitu atu reklama no hato’o keixa, nune’e governu bele tau matan ba asuntu ne’e hodi rezolve.
maske nune’e, nia afirma, projetu konsórsiu ne’e fundasaun alola hamutuk ho timor aid bolu reprezentante munisípiu ne’ebé iha nível munisípiu, atu mai hamutuk hodi forma sai hanesan grupu ida.
“ida ne’e baibain ita servisu hamutuk ho autoridade lokál sira, atu bele rekuñese grupu soru na’in sira, atu mai hamutuk no forma sai grupu munisípiu hodi reprezenta sira-nia munisípiu. nune’e, motif hira iha munisípiu ne’e bele reprezenta ona iha grupu nia laran, atu ida-idak koñese ninia motif tais tuir identidade hosi munisípiu ida-idak ni’an. karik ema ruma na’ok sira-nia motif tais hosi munisípiu ne’e, sira mak iha direitu atu reklama,” nia dehan.
daudaun ne’e, membru rede soru tais iha munisipiu haat (4) ne’ebé eziste iha lospalos 47, oé-cusse 60, covalima 50 no bobonaro 50.
haafoin estabelese rede soru tais iha munisípiu hirak ne’e, fundasaun alola no timor aid sei fó mós formasaun ba partisipante sira, no máteria ne’ebé fó durante iha formasaun mak naturál dying, sura kabas, tetu kabas no soru tais. nomós kona-ba líderansa no violénsia bazea ba jéneru.
nune’e, iha formasaun ne’e partisipante sira interese tebes, tanba iha momentu esplikasaun katak la’ós haree hosi tais nia kuantidade maibé haree hosi nia kualidade mak importante.
“ezemplu, ema sosa-na-in haree liu ba kualidade kompara ho nia kuantidade. se nia hola uza la kle’ur nia koor sai, aat lalais, nia nakloke no kabaas kore an ida-ne’e tempu tuir mai ema la hola ona no laiha ona konfiansa ba soru-na’in sira. entaun ita hanorin sira kona-ba oinsá garante kualidade produsaun, diversifikasaun produtu, atu nune’e atrai ema hola ho modelu oioin,” nia hateten.
hosi esperiénsia fundasaun alola realiza feira iha tempu paskua no natal ne’e, soru-na’in nia númeru partisipasaun aumenta no sira sempre hetan rendimentu. hein katak kapasitasaun ne’e importante liu-liu diverfisikasaun produtu atu labele halo ema baruk atu hola, maibé oinsá dada ka atrai sosa-na’in sira atu bele hola barak liután, nune’e halo sira atu kontinua prodús tais ba oin.
 seak sei fó formasaun kona-ba soru tais ba jerasaun foun sira
maske nune’e, iha formasaun ne’e, fundasaun alola hasoru dezáfiu hanesan fundu tanba atu viájen hodi indentifika no harii grupu foun sira-ne’e presiza fundu atu viájen, hanesan ense mina ba karreta no viájen funsionáriu nian.
nia dehan, realidade iha terrenu hatudu katak joven sira ladún iha inisiativa partisipa iha prosesu formasaun liu-liu soru tais, entaun ida-ne’e hanesan ameasa boot ida ba timor-leste tanba hanesan iha terrenu ne’e inan-feton otas nakaras mak tuir formasaun no foinsa’e sira laiha.
“bainhira inan-feton sira otas boot ona nia tempu liu ona munisípiu ne’e oinsá, maibé ami koko konvida nafatin no enkoraja foinsa’e sira liuhosi autroidade lokál atu identifika ho ministériu relevante no sosiedade sívil sira-ne’ebé servisu iha área hanesan, atu bele enkoraja feto foinsa’e sira aprende mós soru tais liuhosi formasun ne’ebé ita fó,” nia dehan.
solusaun ba dezafiu ne’e mak oinsá governu liuhosi ministériu edukasaun juventude no desportu (mejd) atu bele tau ona prosesu soru tais, inklina iha kuríkulu no matéria ba estudante pr­e-sekundária no sekundária sira, atu bele aprende no garante kontinuasaun no prezervasaun tais iha futuru, nune’e identidade kultura timor-leste nian labele lakon.
“esperansa boot liu iha formasaun maka ita-nia tais ba oin timor-oan tomak sei iha konsiénsia atu promove tais nu’udar ita-nia identidade kultura. esperansa boot liu, ba ita-nia governu atu bele rekoñese no halo lei ida ba iha tais ne’e uza hanesan uniforma kada semana ida hatais dala rua, atu nune’e tane feto sira atu kontinua prodús beibeik taos. tanba se ema la hola, sira mós prodús uitoan no foinsa’e mós lakohi aprende ona, tanba ema menus kompra,” nia dehan.
espetasaun boot, mak tais ne’e timor-oan hotu esforsu atu labele lakon no kontinua promove, tanba tais sai hanesan patrimóniu kulturál mundiál entaun timor-oan iha rai-laran tenke servisu hamutuk atu bele promove nafatin, liu-liu haforsa estabelese rede soru tais nia lian labele lakon no ema sira-ne’ebé viola iha lei tenke multa.
entretantu, prosesu estabelese rede soru-nain ne’e mak liuhosi sensibilizasaun ba líder lokál no servisu hamutuk ho pontu fokál, feto potensiál munisipiu nian, sekretáriu estadu arte no kultura (seak), ministériu turismu komérsiu no indústria (mtci) no sekretária estadu igualdade no inkluzaun (seii).
 mtci sei realiza kompetisaun soru tais ba jerasaun foun sira
tais sai patrimónia mundiál, seak fó prioridade apoia grupu soru tais
enjiñaria hosi sekretária programa nasionál dezenvolvimentu suku (pnds) fó treinamentu padraun konstrusaun ba tékniku enjiñeiru sira hosi postu administrative hitu (7) iha munisípiu covalima.
objetivu hosi formasaun ne’e, atu hasa’e tékniku enjiñeiru sira-nia kuñesimentu iha área tékniku nian kona-ba padraun konstrusaun molok implementa projetu sira.
“iha formasaun ne’e, ko’alia kona-ba padraun konstrusaun durante ne’e, ami la’o liga ba liña setorál sira. pnds iha mos padraun ne’ebe utiliza hodi implementa projetu sira-ne’ebé iha suku sira, determina no priorítiza bele implementa iha baze liu-liu infraestrutura bázika,” enjinãria sekretariadu pnds nasionál, zelia freitas da conceicão, hateten ba jornalista sira, iha salaun resto família, kuarta ne’e.
tanba ne’e, nia dehan, infraestrutura liña setorál hanesan drainajen, ponte, estrada, edifísiu sira, reabilitasaun sede suku, konstrusaun uma kbiit laek (ukl) no rezidénsia ba profesór sira.
“ita implementa mós ba iha konstrusaun uma kbiit laek (ukl) no rezidénsia profesór sira-nian depende nesesidade ne’ebe mak prioridade liu hosi ita-nia suku atu implementa programa iha suku,” nia dehan.
iha tinan fiskal 2022 ne’e sei implementa projetu lubuk ida iha suku no molok atu implementa projetu sira presiza fó formasaun ba tékniku enjiñeiru iha área tékniku.
formasaun ne’e hahú iha loron 21 to’o loron 23 fulan juñu ne’e no formadór sira mai hosi ekipa nasionál, ne’ebé partisipa hosi tékniku pnds postu administrativu hitu (7) iha covalima.
sekretáriu estadu formasaun profisionál no empregu, alarico de rosário, hateten, traballadór timor-oan, armando abel do santos, nia mate-isin iha koreia súl seidauk bele transporta mai timor-leste tanba sei iha prosesu investigasaun.
“ita-nia traballadór ida ne’ebé mate iha koreia súl, iha loron (02/03) tanba mout iha tasi, daudaun ne’e mate-isin iha hela mortuáriu ospitál korea súl nian, ita seidauk bele lori mai tanba sei iha prosesu investigasaun hosi polísia koreia súl,” sekretáriu estadu alarico, informa iha salaun madre canosiana, segunda ne’e.
 traballadór timor-oan armando mout iha tasi koreia súl hakotu iis
nia dehan, mate-isin seidauk bele lori transpoerta tanba koreia súl nia lei bainhira ema hetan insidente ruma mak mate, polísia sira sei halo investigasaun kle’an to’o hetan rezultadu no submete ba prokuradór país ne’e rasik, mak foin hasai desizaun ikus hodi deside hasai mate-isin hosi mortuáriu.
“agora daudaun ne’e seidauk iha rezultadu, ne’ebé ita hotu hein de’it, bainhira iha ona sira sei informa mai ita no ita sei lori mate isin mai timor-leste,” nia  akresenta.
durante halo inspesaun iha estabelesimentu komersiál, autoridade inspesaun no fiskalizasaun atividade ekonomia no satintária (aifaesa) identifika katak iha sasán nesesidade bázika balun sa’e oituan maibé konsidera normál.
tuir dekretu-lei númeru 29/2011 kona-ba prezu justu, bainhira negosiante sira fa’an sasán la liu hosi 10-15% ne’e tama kategoria normál.
“durante ami halo inspesaun, folin sasán hanesan mina han, foos no seluk tan sa’e oituan, tanba impaktu covid-19 no transportasaun ró mínimu halo folin sa’e hahú hosi ninia fábrika, maibé sira fa’an la liu barak hosi presu normál,” diretór departamentu asuntu jurídiku koordenasaun aifaesa, hateten ba agência tatoli, iha ninia knaar fatin, matadouro, kinta ne’e.
 aifaesa seidauk simu keixa hosi komunidade relasiona folin sasán sa’e
aleinde ne’e, parte aifaesa durante ne’e seidauk simu keixa hosi públiku relasiona ho folin sasán nesesidade bázika iha merkadu sa’e.
“relasiona ho komunidade nia preokupasaun ho folin sasán sa’e iha merkadu, liuliu mina han ho marka bimoli no seluk tan inklui nesesidade seluk no materiál konstrusaun, ami seidauk simu keixa hosi komunidade, maibé durante ami halo inspesaun folin sasán normál,” nia akresenta.
ba kestaun ne’e, diretór ne’e husu ba negosiante sira atu labele manipula folin sasán nesesidade bázika tanba bainhira ekipa identifika sei hetan sansaun administrativa no legál.
iha tinan 2022, aifaesa halo inspesaun ba estabelesimentu hamutuk 209 no hosi númeru ne’e identifika komete regularidade hamutuk 185, irregularidade hamutuk haat no infrasaun hamutuk 24.
“sira ne’ebé komete ba irregularidade kompostu hosi sira ne’ebé fa’an sasán, lisensiamentu, atividade laduun ijiene, prazu produtu no tabaku elísitu sira,” nia informa.
nune’e, sira ne’ebé komete irregularidade, aifaesa fó ona atensaun no kontinua prosesa ba ministériu públiku.
diretór ezekutivu servisu autónomu medikamentu no ekipamentu saúde (sames), santana martins, hateten estoke nasionál aimoruk hahú menus no ba reajente dengue test kit nia estoke mamuk ona, maibé daudaun ró hahú transporta hela no sei to’o iha timor-leste, iha fulan-fevereiru.
“agora daudaun ita-nia reajente dengue test kit, fomigasaun no abate mamuk iha sames no tuir informasaun ne’ebé  ami simu katak laboratóriu nasionál saúde mós mamuk ona entaun ami sente preokupa loos, maibé   tempu badak (fevereiru) aimoruk sira ne’e sei to’o,” diretór ezekutivu sames hateten ba jornalista sira iha nia knaar fatin, kinta ohin.
nia dehan, produtu ka aimoruk sira ne’e posesu transportasaun liuhosi ró mak kleur oituan, maibé sé karik transporte aéreu mak semo regular karik   bele resolve ho lalais.
“iha rai laran, ami kontaktu hotu ona farmasia sira, maibé sira laiha, ne’ebé ita ajudika ona kontratu ida  ho kompañia stanford medical  atu supplay hosi koreia súl, nune’e produtu hirak iha ona singapura sei to’o iha fevereiru,” nia afirma.
nune’e, sames sosa dengue test kit   hamutuk 10.000 ho orsamentu $41.500.
estoke aimoruk iha armazein sames iha de’it item 330, hosi númeru ne’e item 243 ho 74% mak mak disponivel no estoke mamuk mak item 87 ho 26%.
“tanba ne’e, ita halo hela esforsu oinsá mak bele halo substituisaun hosi kategoria sira ne’e, ha’u hanoin iha aimoruk sira ne’ebé mak ita bolu dehan vitál, nesesáriu no esensiál. agora vitál ne’e loloos estoke labele mamuk, ne’ebé aimoruk vitál ne’e ita iha item hamutuk 92, hosi númeru ne’e item 82 ho 89% mak disponivél no estoke mamuk mak item 10 ho 11%,” nia afirma.
alende ne’e, aimoruk esensiál item hamutuk 88, hosi númeru ne’e item 70 ka 80% mak disponivel no estoke out ka mamuk item 18 ka 20%. enkuantu aimoruk nesesáriu iha item 22, kompostu hosi item 11 ho 50% mak disponivél no estoke mamuk 11 item ka 50%.
 fevereiru, empreza hahú importa aimoruk kímiku fomigasaun no abate
 tuir dadus estátistika hahú hosi fulan janeiru to’o dezembru 2021, servisu saúde munisípiu dili (ssmd), rejista ema ne’ebé afetadu moras dengue hamutuk 672, hosi númeru ne’e, na’in-ualu mak mate. 
“kazu dengue hosi janeiru too dezmebru 2021 ne’ebé mak ami rejista hamutuk 672 no mate na’in ualu. agora ita tama ona ba tinan 2022 semana dahuluk fulan janeiru nian ita rejista ona pasiente ba kazu dengue hamutuk na’in haat mai husi postu adminsitrativu dom aleixo nian,’’ diretora servisu saúde munisípiu dili, agostinha segurado, informa ba jornalista sira iha pálasiu sinzas, caicoli, tersa ne’e.
notìsia relevante: kombate dengue presija konsiénsia komún
ho kazu ne’e, ssmd halo ona intervensaun no preparasaun liuliu atu halo distribuisaun ai-moruk ba bairru sira atu rega susuk. maski intervesaun atrazu tebes, nune’e komunidade kestiona.
“loos duni ita atrazu tebes halo intervensaun liuliu distribuisaun aimoruk rega susuk nian tanba sei iha prosesu aprovizionamentu ba akizasaun, maibé, ita kontinua halo edukasaun saúde atu komunidade prevene an hosi dengue,’’ diretora ne’e akresenta.
daudaun ne’e, ssmd ho diresaun saúde pùblika empresta stock ai-moruk abate hosi postu saùde munisìpiu liquiça, aileu no ermera  hamutuk box lima atu distribui ba bairru risku dengue munisípiu dili.
tanba, nia dehan ho aimoruk box lima ne’e la sufisiente tanba númeru populasaun ka uma-kain iha dili barak liu, maibè stock aimoruk laiha.
“ha’u husu ba komunidade atu kontribui atu hamoos lixu no labele so’e foer arbiru no husu ba autoridade lokàl sira atu mobiliza komunidade halo limpeza bairru sira no uma-laran,’’ diretora ne’e rekomenda.
ssmd indetifika  iha munisípiu dili ne’e área risku  ba dengue mak postu administrativu dom aleixo, cristo rei, na’in- feto no vera cruz.
notìsia relevante: dengue hamate ema na’in-rua iha hngv
ministériu turizmu komérsiu no indústria (mtki) hamutuk ho kompañia haberan unipesoal lda, kinta ne’e, asina akordu hodi halo estudu viabilidade ba projetu parke industriál iha suku ulmera, postu administrativu bazartete, munisípiu liquiçá.
ministru turizmu komérsiu no indústria, josé lucas do carmo da silva, konsidera biban ne’e istóriku tebes ba ministériu ne’ebé ho knaar atu halo diversifikasaun ekonomia iha rai-laran liuhosi dezenvolve setór indústria, ne’ebé hatuur ona iha planu estratéjiku dezenvolvimentu nasionál (pedn) 2011-2030.
ministru turizmu komérsiu no indústria, josé lucas do carmo da silva. francisco sony
“prosesu ne’e la’o kleur ona hahú hosi governu anteriór, ne’ebé ohin to’o ona faze asina akordu atu kompañia bele halo estudu viabilidade iha ulmera hodi haree posibilidade dezenvolve parke industriál,” ministru josé lucas, hateten iha salaun ministériu, bebora.
hafoin asina akordu, implementasaun estudu viabilidade ho durasaun fulan-haat, hahú abríl to’o ramata.
“rezultadu ne’ebé mtki hakarak hetan hosi projetu ne’e mak kompañia halo investigasaun ruma ba rai ne’e, tenke haree fatin ne’e viável ka lae ein termu sustentabilidade no benefísiu ekonómiku,” nia akresenta.
antes ne’e, liuhosi despaixu primeiru-ministru, taur matan ruak, estabelese komisaun interministeriál parke industriál, kompostu hosi ministériu finansa, ministériu justisa, ministériu administrasaun estatál, sekretariadu grande projetu (sgp), no komisaun nasionál aprovizionamentu (cna, sigla portugés).
ministru turizmu komérsiu no indústria, josé lucas do carmo da silva, asina nota kontratu ho diretór kompañia haberan unipesoal lda, albino pinto, hodi hala’o estudu viabilidade ba projetu parke industriál, iha salaun mtki, kinta (24/03). francisco sony
nune’e, komisaun interministeriál halo serbisu lubuk ida hanesan prodús ona dekretu-lei rua kona-ba implementasaun parke industriál no jestór parke industriál, ne’ebé submete ona iha konsellu ministru, nune’e iha baze legál ba faze preparasaun no implementasaun.
“bainhira projetu ne’e realiza, hanesan elementu xave ida tanba fatin ne’e sei sai fatin pilotu dahuluk iha areadór portu tibar no bele sai atrativu no kompetetivu atu atrai investidór sira hosi rai-laran no rai-li’ur,” ministru tenik.
 mtki sei submete ezbosu implementasaun parke industriál iha liquiçá
vantajen hosi projetu parke industriál mak atu loke kampu traballu ba joven ho estimasaun hamutuk 4.000.
enkuantu, kompañia sei halo estudu viabidade iha rai ektare 50 iha ulmera, ho kustu $225.735.
“hosi rai ektare 50, iha uma-kain 37 mak afetadu. tanba ne’e, komisaun interministeriál sei halo levantamentu dadus hodi halo indemnizasaun,” nia salienta.
uma-kain afetadu projetu sei presiza tan re-definisaun ba dadus, ne’ebé daudaun iha hela diskusaun ho ministériu justisa liuhosi diresaun nasionál terras no propridade, atu sira bele pronúnsia padraun selu rai.
“ita aloka verba iha orsamentu jerál estadu (oje) 2021 hamutuk millaun $1,5 hodi selu indemnizasaun,” ministru dehan.
 orsamentu 2021, mtki tau importánsia harii parke industriál iha liquiçá
ministru turizmu komérsiu no indústria, josé lucas do carmo da silva, troka nota kontratu ho diretór kompañia haberan unipesoal lda, albino pinto, hodi hala’o estudu viabilidade ba projetu parke industriál, iha salaun mtki, kinta (24/03). francisco sony
ba kestaun ne’e jornalista tenta entrevista responsável kompañia haberan, maibé fontes seidauk bele fó komentáriu no prefere bainhira iha rezultadu estudu viabilidade mak foin bele hato’o informasaun.
iha novembru 2019, liuhosi reuniaun estraordinária konsellu administrasaun fundu infraestrutura (kafi) aprova ona proposta mtki liuhosi diresaun jerál indústria atu halo estudu viabilidade ba parke industriál.
inisiativa ne’e atu fasilita investidór internasionál no nasionál loke fábrika iha timor-leste hodi fó serbisu ba timor-oan sira.
tuir planu,  konstrusaun ba parke indústria ne’e ho kustu millaun $15, maibé prosesu sei la’o hela ne’ebé sei iha mudansa ba kustu.
governu liuhosi ministériu administrasaun estatál (mae), iha tinan ne’e prevee orsamentu pruvolta millaun $8 ba programa merenda eskolár.

“ba tinan ne’e, ita prevee orsamentu ba programa merenda eskolár provulta millaun $8,” ministru administrasaun estatal (mae), miguel pereira de carvalho, informa ba jornalista sira, iha palásiu governu, díli, kuarta ne’e.
tuir governante ne’e, programa merenda eskolár ba tinan ida-ne’e infelizmente orsamentu jerál estadu (oje) la to’o atu finansia programa merenda eskolár ba loron 191, maibé natoon de’it atu finansia ba loron 100-resin iha eskola hotu-hotu.
“ne’ebé, ohin loron administradór munisípiu sira prosesa ona transférensia orsamentu merenda eskolár ba eskola hotu-hotu iha timor-leste. nune’e, ami mós hadi’a ona nia ezekusaun atu orsamentu ba merenda eskolár ne’e sai hanesan subvensaun públika ida ba eskola sira hotu-hotu, bainhira administradór sira transfere ba. purtantu osan ne’e sei utiliza iha eskola sira, hafoin relatóriu sira hela iha eskola sira ba futuru editória,” nia dehan.
nune’e, ezekusaun programa merenda eskolár tinan ne’e sei la’o di’ak, tanba iha loron 100 resin ba programa merenda eskolar mak mae aloka ba eskola hotu-hotu iha timor-leste, maibé nia ideál ne’e iha loron 191.
programa merenda eskolár deskonsentra ona ba munisípiu sira
antes ne’e implementasaun programa merenda eskolár iha tinan 2021 ezekuta ho di’ak ba estudante 320.000, tanba ne’e governu sentrál deside deskonsentra programa ne’e ba munisípiu sira, atu kada munisípiu mak sei jere orsamentu ba programa ne’e, ne’ebé antes ne’e programa ne’e diretamente jere hosi ministériu edukasaun juventude no desportu (mejd) sentrál.
“kolaborasaun ministériu rua ba programa merenda eskolár efetivu hela, tanba ne’e mejd halo ona deskonsentrasaun programa ne’e ba munisípiu 12 no mae aloka ona orsamentu $15.000 ba munisípiu sira-ne’e,” ministru administrasaun estatál, miguel pereira de carvalho, informa iha iha parlamentu nasionál (pn), iha sesta (03 dezembru 2021).
ministru miguel ko’alia asuntu ne’e tanba deputadu hosi komisaun g ne’ebé trata asuntu edukasaun, kultura, juventude, desportu no sidadania, husu ministériu rua koordena ho di’ak no tau atensaun maka’as ba programa edukasaun ne’e, nune’e bele garante alunu sira iha tinan ne’e bele hetan atendimentu merenda eskolár ho lalais.
orsamentu ba merenda eskolár bazea ba númeru estudante ne’ebé iha, ne’e duni prevee millaun $7-resin ba estudante 281.418 hosi pre-eskolár no ensinu báziku.
loloos orsamentu ne’e tenke mantein millaun $15 hodi responde ba loron 191 merenda eskolár, maibé tanba limitasaun orsamentu, entaun munisípiu sira hamenus orsamentu merenda eskolár.
maske eskola balun iha covalima, lautém no dili, iha tinan ne’e la hetan merenda eskolár, maibé eskola seluk kontinua programa ne’e ho di’ak
“iha dili tanba implementasaun konfinamentu obrigatóriu, entaun sira-nia ezekusaun orsamentu kiik hela, maibé iha munisípiu sira seluk di’ak. tanba ne’e, parlamentu nasionál sujere tinan 2022 implementasaun programa merenda eskolár ba estudante ensinu báziku sira iha territóriu nasionál tenke efetivu, ne’e duni ministériu rua tenke iha liña koordenasaun di’ak,” nia dehan.
diretora jerál minisitériu agrikultura no peska (map), maria odete gutteres, hateten, iha ona alvu katak tinan ne’e sei kolleta hare kulit iha rai ektare 38.000, ho projesaun foos tonelada 82.000.

“map iha esperansa boot kolleta hare ne’e bele la’o ho di’ak, maibé dezafiu ne’ebé hasoru mak  udan boot, ne’ebé ikus mai estraga kanál irrigasaun,” diretora jerál hateten ba agência tatoli, iha salaun aitarak-laran, kinta ne’e.
 sentru produsaun fini triloka prepara hare tonelada hitu
durante ne’e ekipa tékniku map sempre halo koordenasaun di’ak ho nível munisípiu sira atu halo implementasaun programa sira.
“kolleta hare kulit refere ba époka dahuluk iha munisípiu hotu, eseptu parte viqueque no área balun iha manufahi, kosta súl, ne’ebé sentru sira halai natar ba époka daruak nian hahú fulan-juñu,” nia akresenta.
antes ne’e, iha tinan 2021, map rejista área kultiva hare ektare 37.500 no iha posibilidade bele sa’e.
kandidatu prezidente repúblika ba períodu 2022-2027 ho númeru sorteiu 2, francisco guterres lú olo, domingu ne’e hala’o abertura kampaña loron daruak ba eleisaun prezidensiál segunda volta iha kampu futebol suai, munisípiu covalima.

 kampaña abertura: lú olo koordena ho ezekutivu fó prioridade ba povu nia moris di’ak
lú olo hato’o nia kompromisu katak, bainhira reeleitu sai sai xefe estadu sei hametin estadu direitu demokrátiku hodi kumpre liu konstituisaun sei la hakruuk ba ema ida nia vontante tanba konstituisaun kesi metin sidadaun nia direitu iha ne’eba.
“atu sai prezidente repúblika tenke hetan lejitimidade vontade povu, nune’e ho hanoin mai respeitu povu nian hodi kontinua servi povu ida-ne’e,” lú olo hateten apoiante sira, domingu ne’e.
rai timor-leste nu’udar estadu repúblika demokrátiku hatur iha lei inan katak prezidente repúblika kumpre de’it knar tuir konstituisaun haruka nu’udar órgaun la’ós  servisu mesak sai xefe estadu no hatene servisu ho órgaun sira seluk hanesan parlamentu nasionál, governu no tribunál rekursu sei la interfere kompeténsia maibé bele halo tuir lei ne’ebé iha interdepedénsia ba malu.
“órgaun sira-ne’e sai hanesan rin ba nasaun repúblika ho ida-ne’e sei halo tuir vontade povu nian halo tuir de’it konstituisaun,” nia hateten.
bainhira eleitu mak sei sai prezidente repúblika ba povu tomak hodi hala’o dezenvolvimentu sustentavel no importante, garante pás no estabilidade hodi hadi’a dezenvolvimentu povu ida ne’e nia moris, tanba tinan barak ona timor-leste ukunaan maibé povu barak sei hasoru problema bee-moos, estrada no seluk tan nune’e presiza hadia buat barak atu bele benefisía povu.
nia dehan, hanesan atual prezidente repúblika antes ne’e mós halo ona vizita mai iha covalima (suai) nota katak hasoru problema bee-moos no iha informasaun katak iha ona estudu balun atu dada bee iha munisípiu ne’e, ho ida-ne’e bainhira eleitu mak sei hamutuk ho governu hodi tau atensaun.
ne’ebé sei haree orsamentu jerál estadu kada tinan bainhira parlamentu nasionál aprova haruka ba gabinete pr mak sei estuda hodi haree tau atensaun ba nesesidade povu.
no sai xefe estadu halibur ho timor-oan hotu buka diálogu tur hamutuk hodi rona ema seluk nia hanoin no ko’alia diferensia sira ne’ebé iha hodi fó solusaun no fó ksolok ba povu.
tanba ne’e, nia husu militante no apoiante ho povu tomak atu vota ba nia kandidatura hodi fó vitória iha eleisaun segundu volta.
“tanba ne’e, vota mai ha’u, iha loron 19 abríl no ha’u prontu atu bele hala’o servisu. no, ha’u kontente imi-nia votu fó ona iha primeiru no fiar votu sei aumenta no manán iha suai-covalima iha segunda volta,” nia hateten.
apoiante kandidatu pr lu olo iha suai-covalima. anito santos.
prezidente repúblika nia kompeténsia ida mak sai hanesan komandante supremu forsa armada, nune’e dbainhira eleitu mak sei ko’alia ho governu oinsá hakarak instituisaun militár sai operasionál modernu ho kondisaun, nune’e bele sai lutu ba nasaun no presiza aumenta membru foun hodi kompleta, no mós sei ko’alia oinsá hadi’a kondisaun pntl hodi fó seguransa ba povu.
konselleiru másimu partidu khunto, josé dos santos naimori bukar, hateten kandidatu lú olo  povu timor-leste kuñese ona tinan 24 nia laran la dúvida, nune’e militante khunto  hamutuk 3000-resin iha covalima hamutuk ho povu tomak sei la vota sala hodi fó vitória ba kandidatu hosi partidu fretilin ne’e.
nia dehan, oitavu governu forma hosi plataforma entendimentu hosi partidu tolu khunto, fretilin, plp ne’ebé forte nune’e konvida povu tomak atu vota ba lú olo sai xefe estadu servisu hamutuk ho governu hodi implementa programa moris di’ak povu nian.
enkuantu, iha kampaña ne’e partisipa hosi sekretáriu jerál partidu fretilin, mari alkatiri, vise prezidente plp, deometro amaral, konselleiru másimu partidu khunto, josé naimori bukar, no hetan partisipasaun  másimu hosi militante partidu fretilin, partidu libertasaun populár (plp), partidu kmanek haburas unidade nasionál timoroan (khunto), kandidatu partidu os verdes no seluk tán.
kampaña ne’e mós hetan supervizaun hosi komisaun nasionál eleisaun (cne,siglá portugés), observadór internasionál, provedória direitu umanu no justisa (pdhj) no mós hetan seguransa másimu hosi komandu polísia nasionál timor-leste (pntl), munisípiu covalima, no kampaña ne’e kumpre oráriu hosi órgaun eleitorál hahú iha tuku 15h00 lorokraik.
tuir oráriu, kandidatu pr lú olo iha loron 04 abríl aban sei kontinua hala’o nia kampaña iha munisípiu manufahi.
ministériu saúde relata, ohin,  kazu detetadu foun  ida, rekuperadu  laiha  no kazu ativu 24.
”kazu detetadu foun ohin ida, rekuperadu   laiha no  ativu 24 ,” diretora jerál prestasaun saúde iha ministériu saúde, odete da silva viegas , hateten liuhosi nota ne’ebé agência tatoli asesu sesta ne’e.
nune’e, hahú 21 marsu 2020 to’o 14 janeiru 2022  iha kumulativu kazu konfirmadu 19.861 no óbitu 122.
hosi horisehik mai ohin, laboratóriu nasionál saúde halo teste pcr 265, kompostu vijilánsia sentinela laiha, rastreiu ba kontaku haat, rastreiu aleatóriu 111, viájen internasionál 150,  follow up iha kuarentena laiha.
alende ne’e, totál teste pcr ne’ebé halo iha  13  janeiru 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 79, hanesan maubisse laiha, maliana 10 , viqueque laiha , suai 21 , baucau ida , ermera laiha, raeoa laiha, hngv 62, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 14 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,6%) no kumulativu 2ª doze iha dili (81,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,7% no simu ona doze daruak 69,5%.
hosi insidénsia covid-19 iha timor-leste, durante loron hitu ikus maka 0,2/100 mil abitante,
iha loron  14 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha , moderadu laiha, no kaman laiha.
 covid-19: kazu pozitivu foun laiha, rekuperadu ida no ativu 23
 responsavél farmásia sentru internamentu vera-cruz, idelfonso do santos, hateten governu liuhosi ministériu saúde tenke halo teste ba kualidade ai-moruk sira, molok distribui ba sentru no postu saúde sira iha territóriu nasionál.
“ministériu saúde halo teste ba ai-moruk sira ne’e tarde liu. tanba loloos governu tenke teste uluk lai kualidade aimoruk molok distribui ba sentru saúde sira. la’ós pasiente sira konsumu hotu ona mak foin teste no deklara sai. ita fó hotu ona pasiente mak foin dehan kualidade laiha,” resposavél ne’e hateten ba agência tatoli iha knar fatin, caicoli, tersa ne’e.
  sames distribui aimoruk dexamethasone-simvastatin tablet 245.000 ba fasilidade saúde sira
iha fulan fevereiru tinan ne’e, servisu autónomu medikamentu no ekipamentu saúde (sames) distribui ai-moruk dexamethasone no simvastatin hosi índia ne’e hamutuk tablet 3.000.
“ai-moruk ne’e, ita fó hotu ona ba pasiente no konsumu hotu ona inklui estoke mamuk ona mak ministériu saúde fó sai informasaun katak aimoruk tipu rua laiha kualidade,” responsavél ne’e lamenta.
maski nune’e, responsavél ne’e dehan pasiente ne’ebé simu ai-moruk ne’e laiha ida mak mai deklara katak sira konsumu aimoruk ne’e hetan efeitu ruma.
iha fatin ketak, responsavel farmásia sentru saúde formoza, carolina soares do santos, informa simu ona despaisu hosi ministériu saúde atu labele fó ona ai-moruk dexamethasone no simvastatin hosi índia ba pasiente sira tanba laiha kualidade.
“ami simu karta formal, iha loron 22 juñu, atu suspende ai-moruk tipu dexamethasone no simvastatin hosi índia. maibé estoke mamuk iha fulan kotuk,” responsavel ne’e hateten ba agência tatoli iha kna’ar fatin sentru saúde formoza, tersa ne’e.
sames konsege distribui ai-moruk simvastatin no dexamethasone tablet 5.000, kompostu simvastatin tablet 4.000 no dexamethasone tablet 1.000, maibé estoke mamuk ona tanba fó hotu ona ba pasiente sira.
“médiku sira fó ba pasiente laiha reasaun tanba laiha ema ida mak mai hateten ai-moruk dexamethasone no simvastatin ami hemu la di’ak,” nia afirma.
daudaun ne’e, sentru saúde formoza troka ai-moruk dexamethasone no simvastatin hosi india hodi fó fali ai-moruk ba pasiente sira ho tipu hanesan, maibé mai hosi nasaun indonézia no canada.
“ami nia ai-moruk dexamethasone tablet 1000 no simvastatin tablet 500 hosi nasaun indonézia no canada mak iha farmásia ne’e hodi fó ba pasiente sira,” nia afirma.
entretantu, diretór klíniku hospitál nasionál guido valadares (hngv), marcelino correia, hatutan suspende ona ai-moruk tipu rua ne’ebé laiha kualidade hodi labele fó ba pasiente .
“simvastatin ho dexamethasone ne’ebé mak mai husi india ne’e mak ita nia farmasia sira suspende ona, maibé mai hosi indonésia ho nasaun seluk ne’e ita uza nafatin,” nia informa.
daudaun, farmásia hngv hahú rekolla no asegura ai-moruk tipu rua ne’e atu tempu badak bele halo destruisau.
“ha’u la lembra ai-moruk nia kuantidade, maibé sira rai ona iha fatin ida atu asegura hodi  tempu badak ba destrui,” tenik nia.
 laiha kualidade, ms apela labele fó aimoruk “dexamethasone no simvastatin” ba pasiente 
primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, sesta ne’e, hala’o enkontru ho prezidente repúblika (pr), josé ramos horta, hodi relata atividade viii governu konstituisional iha setór sosiál no kapitál umanu.

“iha enkontru ne’e atu hato’o ka relata kona-ba andamentu ezekusaun no programa sira iha setór sosiál no setór ne’ebé relasióna ho dezenvolvimentu kapitál umanu to’o tinan ne’e, hodi haree prióridade saida mak governu hanoin ona iha tinan 2023,” pm interinu ne’e hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairru pite, dili, sesta ne’e.
nia hato’o mós atividade governu iha setór sosiál hanesan implementasaun programa bolsa da mãe jerasaun foun, programa melloramentu iha ezekusaun no implementasaun alimentasaun eskolár, programa hadi’a di’ak liután sistema pre-eskolár ba pr.
tanba ne’e, nia relata ba xefe estadu ho programa sira hotu bainhira tinan ne’e ramata no programa governu ba tinan oin ne’ebé barak mós hatuur ona iha programa grande opsaun planu, ne’ebé aprova iha parlamentu nasionál no promulgadu ona hosi xefe estadu.
“entaun objetivu prinsipál mak atu iha diskusaun ida ho xefe estadu no rona preokupasaun sira hosi xefe estadu atu iha aliñamentu ne’ebé di’akliu entre preokupasaun sira xefe estadu nian no programa sira-ne’ebé governu hatuur ona ka hanoin hela ba tinan oin,” nia dehan.
governante ne’e hatutan, komponente keta-ketak iha programa viii governu konstitusionál nian hanesan setór infraestrutura, ekonómia, boa-governasaun, maske durante sorumutu ho pr la ko’alia maibé foku liu ba kapitál sosiál iha setór hirak ne’ebé iha área sosiál nian.
durante sorumutu ne’e, pr nia preokupasaun mak oinsá servisu hamutuk ho ezekutivu atu bele lori dezenvolvimentu ida-ne’ebé di’akliu kontribui ba timor-leste nia sidadaun nia saúde di’akliu, labarik sira bele matenek iha futuru hodi kompete iha mundu nune’e presiza kondisaun di’ak ba labarik no família sira.
ko’alia mós kona-ba oinsá kombate má nutrisaun, haree setór saúde enjerál, labarik sira-nia saúde, inan isin rua sira-nia saúde kona-ba saúde inan sira-nia saúde no haree kona-ba mekanizmu no medida saida mak governu halo ka adapta atu lori edukasaun ba uma kain sira atu eskola iha uma no asesu saúde iha kada uma kain.
entertantu iha enkontru ne’e akompañadu hosi ministru finansa, rui augusto gomes, ministru edukasaun juventude no desportu (mejd), armindo maia, ministru ensinu superiór siensia no kultura (messk), longuinhos dos santos, ministra saúde, odete maria freitas belo, vise ministra solidariedade sosiál no inkluzaun (mssi), signi chandrawati verdial.
primeiru-ministru (pm), taur matan ruak, no membru governu balun, segunda ne’e, halo diálogu komunitáriu iha munisípiu manufahi, ne’ebé toka oituan kona-ba moras tuberkloze (tbc).
“ho permisaun primeiru-ministru, hanesan servidór munisípiu manufahi hakarak dehan iha tinan kotuk xefe governu hato’o ona kompromisu ida hodi elemina moras tbc, tanba ne’e hakarak deklara katak munisípiu manufahi ho entidade hotu prontu deklara kompomisu hapara moras tbc iha nível munisípiu atu alkansa kompromisu ne’ebé governu asina,” administradór munisípiu manufahi, arantes isaac, dekalara liuhosi diskursu, iha resintu edifísiu administrasaun.
nune’e, parte administrasaun munisipál sei serbisu maka’as liután ho autoridade lokál, igreja, seguransa, organizasaun sosiedade sivíl, autoridade saúde no parseiru dezenvolvimentu sira hodi haforsa ekipa task force ne’ebé estabelese ona hodi hapara tbc iha tinan 2023.
 abríl-juñu fundasaun klibur domin rejista tbc 80 iha munisípiu haat
ho komprimisu ne’e, primeiru-ministru, taur matan ruak, apresia no orgullu tanba autoridade bele tau ona importánsia ba saúde populasaun.
“foin lalais, ami hamutuk ho parseiru internasionál sira asina ona paktu ida hodi elimina moras tbc to’o 0 iha tinan 2025,” xefe governu  hateten.
tanba ne’e, daudaun ne’e ekipa sira hala’o hela kampaña maka’as, hosi populasaun nia uma hodi sensibiliza informasaun. nune’e, pm husu ba komunidade no autoridade lokál atu koopera no serbisu ho ekipa sira.
populasaun manufahi hamutuk 70.326 no xefe família 14.940, ne’ebé kompostu hosi postu administrativu same populasaun 38.467 no xefe família 8.386, postu administivu alas ninia populasaun 10.793 no xefe família 2.163, postu fatuberliu populasaun 11.313 ho nia xefe família 2.291, postu administreativu turiskai totál populasaun 9.756 no xefe família 2.095
primeiru-ministru, taur matan ruak, no arsebispu arkidioseze metropolitana dili, don virgílio do carmo da silva, iha tersa ne’e, inaugura universidade katólika timorense (uct, sigla portugés) são joão paulo ii, ne’ebé sei loke inskrisaun dahuluk ba estudante sira iha fevereiru 2022.
reitór uct, padre joel casimeiro pinto, hateten, universidade privadu ne’e prontu simu estudante foun ne’ebé hakarak kapasita-an liuhosi formasaun formál iha lisensiatura área peskiza no investigasaun.
“ami sei tuur hamutuk filafali ho ekipa tomak hodi haree planu estratéjiku, saida mak bele alkansa iha tinan-lima oin mai no ba tinan 2022, tanba tuir planu fevereiru tinan oin ami sei hahú halo inskrisaun ba estudante foun,” padre joel casimeiro pinto, hateten, iha salaun uct, iha balide.
 anaaa espera ezisténsia universidade katólika kondisiona demanda graduadu ensinu sekundáriu
polítika uct ba estudante foun ne’ebé tama iha universidade ne’e, la diretamente hahú aula semestre dahuluk, maibé hahú aula ida hanaran pre-semestre durante fulan-neen hodi fó oportunidade tuir kursu lian portugés no inglés, hafoin hahú aula.
“bainhihra aula la’o ona, estudante hotu sei ko’alia lian portugés no inglés iha aula laran, entaun estudante sira mai ne’e, mínimu tenke hatene lian rua ne’e,” reitór universidade akresenta.
aleinde ne’e, iha mós limitasaun ba estudante sira iha kada departementu ida, iha kuota ba ema na’in 25 to’o 30 de’it.
“ita buka kualidade, la’ós kuantidade alunu, nune’e ba oin sei prepara rekezitu ruma ba estudante ne’ebé atu tama ba universidade ne’e,” padre joel casimeiro pinto tenik.
universidade katólika dahuluk ne’e daudaun hetan ona lisensiamentu hosi governu, ba fakuldade siénsia, edukasaun, arte no kultura, siénsia umana, siénsia saúde, no enjiñaria téknika agrikola, ne’ebé kompostu hosi departementu 20, maibé daudaun loke uluk departementu balun de’it.
iha dosente na’in-50 preparadu atu kontribui iha prosesu aprendizajen iha universidade ne’e, ne’ebé sei kolabora ho akademista sira hosi portugal, brazíl, macau, indonézia no seluk tan.
iha fatin hanesan, arsebispu arkidioseze metropolitana dili, don virgílio do carmo da silva, hateten, mehi harii uct iha tinan 20 liubá, hosi don carlos filipe ximenes belo, ho kontinuasaun hosi saudozu don alberto ricardo da silva, durante iha dioseze dili.
“maski hanesan universidade katólika, maibé la halo diskriminasaun no nakloke ba ema hotu atu mai apreende siénsia ka buka matenek, maibé sei iha regulamentu, maneira no prinsípiu rasik,” nia hateten.
tuir bispu dioseze dili, uct harii ho objetivu atu dezenvolve área edukasaun iha timor-leste.
 ministériu saúde (ms),  relata, ohin,  kazu detetadu foun  rua , rekuperadu laiha no kazu ativu na’in-11.
”kazu detetadu foun ohin rua no  ativu 11,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu kinta ne’e.
nune’e, hahú 21 marsu 2020 to’o 06 janeiru 2022  iha kumulativu kazu konfirmadu 19.844 no óbitu 122.
hosi horisehik mai ohin, laboratóriu nasionál saúde halo teste pcr 240, kompostu vijilánsia sentinela laiha, rastreiu ba kontaku laiha , rastreiu aleatóriu 24 , viájen internasionál 216, follow up iha kuarentena laiha.
alende ne’e, totál teste pcr ne’ebé halo iha  05 janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 86, hanesan maubisse laiha , maliana 17 , viqueque laiha, suai neen, baucau laiha, ermera laiha, raeoa laiha, hngv 63, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 06 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,4%) no kumulativu 2ª doze iha dili (80,7%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,5% no simu ona doze daruak 68,5%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  06 janeiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha , moderadu laiha, no kaman laiha.
 covid-19: kazu detetadu pozitivu laiha no ativu sia
 ministra saúde, odete maria freitas belo, hateten, ho alokasaun orsamentu jerál estadu (oje) 2022, ms fó prioridade ba kuidadu saúde primária.
“prioritiza programa kuidadu saúde primária nian no la ses mós hosi kuidadu saúde sekundária  iha tempu situasaun covid-19. hakarak ka lakohi ita tenke foku liubá iha kuidadu saúde primária,’’ ministra odete, hateten iha salaun madre fma,comoro-dili, segunda ne’e.
tuir ministra katak, kuidadu saúde primaria iha folin liu tanba halo prevensaun duké halo tratamentu.
nune’e,  ms tau nafatin polítika saúde nian hodi tau-matan ba iha serbisu kuidadu saúde primariu no kuidadu saúde sekundáriu no seluk tan.
iha tinan 2020, ms halo konstrusaun postu saúde sia no halo ona uma ba médiku sira hodi hela besik komunidade atu fó tratamentu saúde ne’ebé di’ak.
“iha tinan 2022, ita kontinua nafatin atividade konstrusaun ba postu saúde sira iha munisípiu sira atu fó atendimentu saúde ho kualidade ba populasaun sira,’’ nia garante.
entertantu, parlamentu nasionál aprova orsamentu jerál estadu (oje) 2022 ho montante $52,113,565 ba ministériu saúde iha espesialidade ho votu afavór 41 abstensaun 21 no kontra 0.
hosi totál ne’e aloka ba kategoria saláriu vensimentu $24,633,600, bens no servisu $13,564,957, kapitál menór $41,000,005, kapitál dezenvolvimentu $1,916,203, transferénsia públika $10,998,800.
orsamentu ne’e sei finansia ba programa tolu, sub-programa 19 no atividade 69 ne’ebé alokadu ba programa governasaun di’ak no instituisionál prevee $8,548,068, programa saúde alokadu $43,563,497 no igualidade jenéru no inkluzaun sosiál prevista $2,000.
 pn aprova oje 2022 ba ms iha espesialidade
ministériu saúde (ms),  relata, ohin (03/01), kazu detetadu foun tolu, rekuperadu laiha no kazu ativu na’in-11.
”kazu detetadu foun ohin tolu no  ativu 11,” diretora jerál prestasaun saúde iha ministeriu saúde,  odete da silva viegas , hateten liuhosi nota ne’ebé agência tatoli asesu segunda ne’e.
nune’e, hahú 21 marsu 2020 to’o 03 janeiru 2022  iha kumulativu kazu konfirmadu 19.842 no óbitu 122.
hosi horisehik mai ohin, laboratóriu nasionál saúde halo teste pcr 19, kompostu vijilánsia sentinela la iha, rastreiu ba kontaku ida, rastreiu aleatóriu laiha, viájen internasionál 18, follow up iha kuarentena laiha.
alende ne’e, totál teste pcr ne’ebé halo iha  02 janeiru 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 83, hanesan maubisse la iha, maliana hitu , viqueque laiha, suai laiha, baucau laiha, ermera laiha, raeoa laiha, hngv 76, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 03 janeiru 2022 , tuir sistema informasaun saúde iha ministériu saúde, hanesan kumulativu 1ª doze iha dili (87,4%) no kumulativu 2ª doze iha dili (80,4%).
enkuantu, sidadaun iha territóriu nasionál ne’ebé simu ona vasina doze dahuluk atinje ona 83,4% no simu ona doze daruak 68,2%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  03 janeiru 2022, izolamentu vera-cruz, lahane, hngv no fatin seluk iha territóriu laran tomak halo tratamentu ospitalizadu ba kazu detetadu pozitivu laiha, moderadu laiha, no kaman laiha.
parlamentu nasionál, tersa ne’e, aprova orsamentu jerál estadu (oje) 2022 ba hopsitál nasionál guido valadares (hngv) ho montante $11.007.875 iha espesialidade ho votu afavor 46, abstensaun 11 no kontra 0.
“nune’e, orsamentu ba hospitál nasionál guido valadares (hngv) aprovadu,’’ prezidente parlamentu nasionál, deputadu aniceto longuinhos guterres lopes, hateten, iha sala plenária parlamentu nasionál, tersa  ne’e.
 oje 2022: hngv prevee millaun $11 finansia programa rua
hosi totál $11.007.875 fahe ba kategoria salariu no vensimentu $5.992.132, bens no servisu $3.915.956, kapitál menór $500.000, kapitál dezenvolvimentu $599.787
diretór ezekutivu hospitál nasionál guido valadares alito soares, antes ne’e informa, iha oje 2022 aloka $11,007,875 atu finansia programa  governasan di’ak no jestaun institusionál no saúde.
“ita husu millaun $14 ba tinan 2022, maibé governu deside aloka de’it $11,007,875 ne’e siginfika menus, maibé atendimentu ka planu ne’ebé mak ospitál iha, alende rekursu umanu no estensaun ba ekipamentu presiza nafatin tau atensaun,’’ diretór ezekutivu hngv ne’e, hateten ba  agência tatoli, hafoin audénsia públika ho komisaun f iha parlamentu nasionál, segunda ne’e.
iha oje 2022 sei finansia programa rua, sub programa 15 no atividade 44 hanesan, programa ho kódigu 510 kona-ba boa governasaun no jestaun institusionál previstu montante $2.212.014 no programa kódigu 805 kona-ba saúde aloka montante $399.787.
hngv aprezenta iha 2022 ho estimativa forsa traballu rejime jerál funsionáriu 314, kompostu feto 136 no mane 178. enkunatu rejime espesiál konta totál funsionáriu 738, hanesan feto 435 no mane 303 no totál kargu okupadu no pesoál dahuluk númeru existente no nova proposta hamutuk pesoál 51.
 setembru, ema na’in-ualu mate iha sala emerjénsia hngv
primeiru-ministru (pm), taur matan ruak, no membru governu halo diálogu komunitáriu iha aileu, sesta ne’e, ne’ebé iha biban ne’e maioria autoridade lokál hato’o preokupasaun kona-ba estrada ligasaun suku to’o postu administrativu.
administradór postu administrativu remexiu, gastão mendonça, husu governu liuhosi ministériu obra públika (mop) atu rezolve kondisaun estrada tanba balun ho kondisaun grave tebes.
“realidade ne’ebé enfrenta hanesan iha postu remexiu hafoin akontese dezastre naturál iha tinan kotuk, institutu jestaun ekipamentu, institutu públiku (ige, i.p) normaliza ona, maibé foin lalais udan filafali no daudaun transporte sira ne’ebé tama-sai tula populasaun para kuaze semana ida tanba kondisaun estrada grave,” administradór postu hato’o liuhosi sesaun pergunta no hatán iha diálogu komunitáriu iha munisípiu aileu.
aleinde ne’e, komunidade presiza estrada di’ak hodi ajuda transporta produtu ba merkadu munisipál no nasionál.
 desde independénsia to’o agora gasta biliaun $2 ba estrada kilómetru 2.000
estrada liga postu remexiu bá lakló, kuaze labele asesu bainhira tempu udan no iha mós estrada ne’ebé halo konstrusaun kleur tebes, hahú kedas iha tinan 2017 to’o agora seidauk bele finaliza.
nune’e mós, xefe suku namolesu, postu administrativu liquidoe, celestino koli, hateten, estrada sira ho kondisaun grave.
“liquidoe triste tebes tanba estrada liga munisípiu bá postu a’at totál no munisípiu bá dili mós a’at, kuandu tempu udan maka ami labele ultrapasa mota boot tanba laiha ponte, tempu udan hanesan ne’e ami atu mai munisípiu susar tebes, ne’e difikulta ami atu lori sasán mai fa’an,” nia akresenta.
estrada no ponte pakote 30 iha aileu
hatán ba preokupasaun ne’e, ministru obra públika, salvador eugênio soares dos reis pires, informa, iha tinan 2018 to’o 2021, iha estrada ho distánsia kilómetru 168 no ponte hamutuk projetu 30 iha munisípiu aileu de’it, ne’ebé konstitui hosi estrada rurál hamutuk 23 kuaze kilómetru 140, manutensaun pakote 12 ba estrada rurál.
“estrada balun sei iha prosesu aprovizionamentu iha komisaun nasionál aprovizionamentu (cna, sigla portugés), espera hotu ona tinan ne’e bele lansa tanba osan mai hosi tinan 2021, tanba fundu infraestrutura entaun multi-anuál katak, ne’ebé  kada tinan bele kontinua  maka estrada rurál liga tuhularan-manufolin, dasoli-fatubosa ho distánsia kilómetru 7,3, trilolo-laklo kilómetru 11,3, laulara-ornai kilómetru 2, asumau-aikorema kilómetru 2, fahisohi-fadablabloko kilómetru 9, namunesu-faturilai kilómetru 14, fahisua-dairluta kilómetu 5, hatuhou-liquiçá, taliforleu-kolohoho kilómetru 8, seloi kraik-halalmate, raimansu-fatubesi,” ministru relata.
enkuantu, ba projetu reabilitasaun, konkursu públiku fó sai ona iha tinan kotuk maibé rezultadu seidauk sai to’o agora, ne’ebé hein bainhira projetu konkursu ne’e cna konklui ona mak fó ba mop submete kontratu.
iha mós estrada ongoing ida liga ho laklo-remexiu kilómetru 20, ne’ebé empreza halo ona maibé husik hela.
“ne’e hanesan dezafiu ida tanba seguransa kontratuál katak la halo konkursu. enkuantu ita hein planu fiksu sira iha tinan 2018 to’o 2021 atu ige bele fó atendimentu lalais ba situasaun emerjénsia, maski la maioria atende tanba limitadu ekipamentu pezadu,” governante ne’e subliña.
iha tinan 2022, planu sira ne’ebé mop hakarak hala’o liliu estrada, kompostu hosi trosu laulara-soloerema kilómetru 22,6, lansa tiha iha tinan 2019 no progresu atinje ona 50%.
estrada munisipál kilómetru 29,5, trosu kasnafar-sarlala distánsia kilómetru 15, loloos ne’e tinan kotuk halo ona, maibé tanba kalamidade entaun situasaun terrenu muda maka’as ho estragu sira ne’ebé mak iha, nune’e presiza hadi’a fali kontestualiza dezeñu bazeia ba estragu sira ne’ebé mak iha.
“daudaun ajénsia dezenvolvimentu nasionál (adn) halo hela verifikasaun no espera tempu badak konsellu administrasaun fundu infraestrutura (kafi) apova hodi cna loke konkursu hodi bele hahú tau aspal,” nia dehan.
enkuantu, estrada aileu-seloi-gleno ho distánsia kilómetru 17.5, aileu-liquidoe kilómetru 27.
estrada urbana mop tau iha planu maibé tenke halo uluk levantamentu dadus hafoin perkorre ba fundu ruma bainhira planu ne’e hotu.
estrada rurál iha tinan 2022 ne’ebé hakarak halo reabilitasaun mak hanesan aituri-laran manufodi kilómetru 1, taliforleu-kololoho kilómetru 3,5, seloi kraik-halmabate kilómetru 3,5, raimansu-fatubesi kilómetru 5,2.
ligadu ho ponte, iha ponte mota ulun metru 120, ne’ebé hola parte iha estrada munisipál pakote 12, iha mós ponte iha suku liurai-aileu liquidoe distánsia metru 600, ne’ebé ninia dezeñu konklui iha tinan 2021 no daudaun iha faze verifikasaun and.
populasaun munisípiu aileu hamutuk 56.816 hosi uma-kain 10.868, kompostu hosi postu aileu villa iha suku 12 no aldeia 65 ho totál populasaun 25.985 no uma-kain 5.233, postu administrativu liquidoe suku hitu no aldeia 22 ho populasaun 7.730 no uma-kain 1.707, remexiu suku ualu no aldeia 27, ho populasaun 15.528 no uma-kain 2.519, laulara suku neen aldeia 25 ho populasaun 7.573 no uma-kain 1.409, nune’e totál suku iha aileu hamutuk 33 aldeia 139.
kandidatu prezidente repúblika (pr) ho númeru sorteiu hitu (7), maria helena lopes de jesus “milena” pires, hateten manán ka lakon iha eleisaun prezidensiál 2022 ne’e votante sira mak sei deside.

 manán iha eleisaun, kandidata milena pires hakarak hadi’a povu nia moris
“ita iha kandidatu pr hamutuk 16 no hotu-hotu ko’alia ona ba eleitór sira maibé hanoin manán ka lakon ne’e votante sira mak sei deside,” milena pires hateten iha ámbitu eleisaun prezidensiál 2022, iha eskola primária 05, comoro dili, sábadu ne’e.
iha eleisaun prezidensiál ne’e, kandidata prezidente repúblika independente ne’e, sei fó nia votu hanesan feto ne’ebé partisipa iha vida polítika no foti desizaun ba joven sira-nia desizaun.
“ha’u hanoin uitoan tan fó ha’u-nia votu, votu ne’e la’ós de’it ba ha’u-nia diversífiku maibé votu ne’e ba feto mós no feto nia partisipasaun iha polítika, partisipasaun iha desizaun no mós ba joven sira-nia futuru,” milena dehan.
xefe aldeia 30 agosto iha suku comoro, antónio da crus, hateten eleitór iha aldeia 30 de agosto kuaze 10.000-resin ne’ebé iha vontade hodi forma no ezerse sira-nia direitu iha estasaun eskola primária 05 comoro, dili.
maske loron manas maibé votante sira ho pasiénsia no hein hodi ezerse sira-nia direitu votu hodi hili prezidente repúblika ne’ebé sira fihir no hakarak.
“ha’u orgullu tanba ita-nia komunidade hosi aldeia 30 de agosto, 4 de setembro no aldeia moris foun iha vontade no entuziasmu hodi forma no hili sira-nia prezidente repúblika 2022-2027,” xefe aldeia 30 de agosto hateten ba jornalista sira, iha eskola primária 05 comoro, dili, sábadu ne’e.
votante no professor eskola filiál beduku, felizberto da silva soares, hateten nia rasik hakarak prezidente repúblika eleitu ne’e tenke halo mudansa ba povu no nasaun ne’e nia moris ne’ebé di’ak.
“ha’u-nia esperansa katak ohin hili kandidatu ba prezidente repúblika timor-leste ba ema hotu-hotu no karik eleitu agora tenke haree ba povu no nasaun ne’e nia moris no halo mudansa ba dezenvolvimentu rai ida-ne’e nian,” nia dehan.
profesós ne’e hatutan, karik iha buat ruma mak seidauk di’ak presiza hadi’a nune’e povu bele sente dezenvolvimentu ne’e iha.
negosiante eve da costa fernandes, husu ba pr eleitu atu haree ba povu liu-liu hamatan ba negosiante ambulant aka negosiante sira seluk ne’ebé sei moris iha mukit nia laran.
“ami hakarak moris ho hakmatek hodi buka osan nune’e bele selu oan nia eskola no haree ba-an rasik, ba sé de’it mak sai prezidente repúblika. ami lakohi halai tan hanesan uluk-uluk ne’e. ami hakarak sira haree povu ne’ebé sei moris mukit nia-laran,” nia dehan.
prezidente komisaun konsellu libertasaun nasionál (ccln-sigla portugés), vidal de jesus’reak leman’, husu ba pr eleitu katak povu hili ona nune’e tenke halo desenvolvimentu ba rai ida-ne’e.
“ha’u-nia esperansa ba prezidente repúblika eleitu la’o no kumpre tuir lei ne’ebé mak iha no tenke halo dezenvolvimentu ba rai ida-ne’e,” reak leman husu.
vidal de jesus husu atu pr eleitu tenke foti prestíjiu timor-leste perante mundu tanba imajen timor-leste iha mundu ladún di’ak. tanba ne’e pr eleitu tenke haree ba povu no halo dezenvolvimentu nune’e povu bele goza moris ne’e.
populasaun hosi suku comoro iha estasaun votasaun eskola primária 05 comoro hodi forma hamriik hein tutuir malu iha lina laran hahú tuku 05h00 madrugada, hodi hein horas ba eleisaun hahú iha 07h00 no sei ramata iha 15h00 lorokraik.
bainhira votasaun hahú brigada hosi sekretariadu tékniku adminitrasaun eleitorál (stae) hasai urna mamuk hodi hatudu ba eleitór sira depois brigada, ofisiál eleitorál no fiskál sira inklui jornalista mak hahú vota uluk depois mak eleitór sira tuir.
observasaun agência tatoli iha estasaun votasaun eskola primária 05 comoro situasun la’o di’ak no kontroladu tanba hetan seguransa másimu hosi observadór nasionál no internasionál no mós polísia nasionál timor-leste (pntl).
sekretária estadu komunikasaunsosiál (sekoms), tersa (05/04) ne’e selebra akordu tranferénsia públika ho rádiu komunidade 15 atu realiza transferénsia fundu ba faze dahuluk hodi apoia funsionamentu meiu komunikasaun sira.

akordu ne’e asina diretamente hosi reprezentante sekretáriu estadu komunikasaun sosiál (sekoms), merício juvinal dos reis ‘akara’, xefe gabinete sekoms, osorio almeida ho jestór rádiu komunidade manatuto, laurente soares freitas no jestór rádiu komunidade same, vasco da costa mendez, iha salaun anc caicoli, díli.
xefe gabinete sekoms, osorio almeida. francisco sony.
“ohin, mapkoms no sekoms, liuhosi dirasaun nasionál promosaun dezenvolvimentu média lokál selebra kontratu transferénsia públiku ba rádiu komunidade sira. ida-ne’e, faze dahuluk ho 40% ba rádiu komunidade 15 ne’ebé mak iha faze dahuluk, sira sei hetan transferénsia ne’e,” xefe gabinete sekretáriu estadu komunikasaun sosiál (sekoms), osorio almeida, hateten ba jornalista sira.
kada tinan governu liuhosi sekoms no mapkoms sempre fó transferénsia públiku ne’e tinan ida dala rua, ne’ebé ohin fó faze dahuluk ba rádiu komunidade sira hotu.
ba rádiu komunidade ainaro no rádiu komunidade defisiénsia ohin la asina akordu transferénsia públiku ne’e, tanba sira-nia relatóriu transferénsia tinan kotuk seida’uk finál no balun iha prosesu avaliasaun intermus ezekusaun, maibé depende governu liuhosi dirasaun halo avaliasaun sé mak merese atu hetan no la hetan.
“ba rádiu defisiénsia sira-nian governu sei fó, tanba entermus ita ko’alia ba regra balun ne’ebé mak rádiu komunidade bae ma defisiensia ne’e hasoru. ezemplu sira-nia lisensiamentu, tanba governu kuandu fó rekezitus sira-ne’e tenke prenxe hafoin fó transferénsia públiku, ne’ebé parese sei tetu mós kondisaun sira-ne’e,” nia dehan.
jestór rádiu komunidade mauloko maubisse, joaquim de fatima coutinho, sente kontente ho asina akordu ne’e maibé iha parte seluk nia mós sente triste, tanba proposta ba asina akordu ne’e la’ós jestór sira mak halo maibé governu mak halo hodi fó ba jestór sira asina hodi implementa.
“ida ne’e mak ami iha difikuldade lubuk ida atu fó hatene, tanba formatu ba proposta ne’e mai hosi governu ami hein asina de’it, ida ne’e ba ami sai hanesan difikudade boot ida,” nia esplika.
tanba, tuir formatu governu ni’an, orsamentu ne’ebé fó ne’e sei implementa ba programa lima (5) hanesan sei haree ba administrasaun rádiu, notisia, talk show, psa no drama rádiu.
“ida fali foun ami seida’uk haree loos tanbá atividade foun ne’e foka kona-ba oinsá atu halo reportajen hosi baze. agora kondisaun ami-nia advez iha foho inklima la favorese, entaun ida ne’e difikulta ami. maibé em prensípiu formatu ne’ebé governu fó mai ami ho orsamentu ne’ebé mak iha mak bazea ba programa lima ne’e,” nia dehan.
rádiu komunidade 15 ne’ebé selebra kontratu ho sekoms maka rádiu komunidade maubisse, rádiu komunidade comoro, rádiu komunidade atauro, rádiu komunidade liquiça, rádiu komunidade ermera, rádiu komunidade aileu, rádiu komunidade same, rádiu komunidade suai, rádiu komunidade maliana, rádiu komunidade oe-cusse, rádiu komunidade manatuto, rádiu komunidade bucoli, rádiu komunidade baucau, rádiu komunidade viqueque no radiu komunidade lospalos.
rádiu komunidade rua (2) ne’ebé la asina akordu mak rádiu komunidade ainaro no rádiu komunidade bae ma ho defisiénsia.
entretantu, sekretaria estadu komunikasaun sosiál (sekoms), selebra akordu tranferénsia públika ne’e ho totál orsamentu hamutuk $56,847.75.
 ministériu saúde (ms) relata, tersa ne’e, kazu detetadu foun rua, rekuperadu laiha no kazu ativu 10.
”kazu detetadu foun ohin rua, rekuperadu laiha no ativu na’in-10,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu tersa ne’e.
nune’e, hahú 21 marsu 2020 to’o 25 janeiru 2022 iha kumulativu kazu konfirmadu 19.871 no óbitu 122.
hosi horisehik mai ohin, laboratóriu nasionál saúde halo teste pcr 202, kompostu vijilánsia sentinela laiha, rastreiu ba kontaku laiha, rastreiu aleatóriu 35, viajen internasionál 167, follow up iha kuarentena laiha.
alende ne’e, totál teste pcr ne’ebé halo iha 24 janeiru 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 79, hanesan maubisse laiha, maliana sia, viqueque laiha, suai 21, baucau laiha, ermera laiha, raeoa ualu, hngv 41, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 25 janeiru 2022, tuir sistema informasaun saúde iha ministériu saúde hanesan kumulativu 1ª doze iha dili (87,7%) no kumulativu 2ª doze iha dili (82,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,0% no simu ona doze daruak 70,4%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron 25 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha, moderadu laiha, no kaman laiha.
 covid-19: kazu detetadu pozitivu ida no ativu na&#8217;in-ualu
diretór departamentu prensaun no sobrevivente, manuel dos santos, hateten governu liuhosi ministériu asuntu kombatente libertasaun nasionál (makln) verifika ona dadus veteranu rejistadu 2009 atinje ona 48,3%.

 ekipa nasionál verifikasaun dadus veteranu rejistadu 2009 foin verifika 120.000-resin
“verifikasaun ne’e ami hahú kedas iha 2019 to’o ohin loron no ami valida ona 48,3% hosi veteranu rejistadu 124,690 iha tinan 2009 nian. signifika kombatente hamutuk 60,247 mak ami verifika ona,” manuel dos santos relata ba agência tatoli, iha nia knaar fatin caicoli, dili, tersa ne’e.
hosi verifikasaun validasaun ema 60,247 ne’e, nia dehan, munisípiu aileu hamutuk 3,567 (40.2%), ainaro 3,657 (36%), baucau 5,755 (37.6%), bobonaro 5,439 (42%), covalima 5,157 (51,8%), dili 3,658 (49%), ermera 4,697 (37,3%), laútem 5,907 (61,3%), liquiça 5,882 (53,4%), manatuto 4,468 (55,8%), manufahi 4,821 (70,5%), oé-cusse 3,441 (86,9%), viqueque 3,766 (48,4%), sem munisípiu 1 (1,4%) no fora de timor 31 (31%).
nia dehan, iha fulan-maiu tinan 2022 ne’e makln kontinua fali verifika veteranu rejistadu 64,443 iha territóriu nasionál, nune’e iha tinan ne’e bele finaliza ona verfikasaun ba veteran rejistadu 2009 ne’e.
bainhira tama ba fulan-maiu nia-laran, parese dili mós bele finaliza ona tanba hela de’it mak ataúro mezmu agora ataúro munisípiu ona maibé tuir jeografika rezisténsia nian ataúro hanesan zona de’it, depois manufahi hela suku ida parese maiu 2022 bele konklui ona.
“munisípiu baucau mak sei finaliza iha fulan-novembru tinan ne’e, tanba barak mak ita seidauk verifika. tanba ne’e, ami esforsu nune’e iha tinan ne’e tenke konklui hotu ona nomós ami simu orientasaun hosi makln no sekretáriu estadu libertasaun nasionál (sekln) katak tenke finaliza iha tinan ne’e,” nia dehan.
 troka oan soru: verifikasaun dadus veteranu rejistadu 2009 seidauk bele kontinua
ministériu saúde (ms) relata, ohin,  kazu detetadu pozitivu foun  rua, rekuperadu laiha  no kazu ativu 25.
”kazu detetadu foun ohin ema na’in rua, rekuperadu  laiha no  ativu 25,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu segunda ne’e.
nune’e, hahú 21 marsu 2020 to’o 11 janeiru 2022  iha kumulativu kazu konfirmadu 19.860 no óbitu 122.
hosi horisehik mai ohin, laboratóriu nasionál saúde halo teste pcr 69, kompostu vijilánsia sentinela ida,, rastreiu ba kontaku rua, rastreiu aleatóriu haat, viájen internasionál 58,  follow up iha kuarentena haat.
alende ne’e, totál teste pcr ne’ebé halo iha  10 janeiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 88, hanesan maubisse la iha , maliana 14, viqueque laiha, suai 11, baucau laiha, ermera laiha, raeoa laiha, hngv 65, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 11 janeiru 2022, tuir sistema informasaun saúde iha ministériu saúde, hanesan kumulativu 1ª doze iha dili (87,5%) no kumulativu 2ª doze iha dili (81,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 83,6% no simu ona doze daruak 69,0%.
hosi insidénsia covid-19 iha timor-leste, durante loron hitu ikus maka 0,2/100 mil abitante
iha loron  11 janeiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha , moderadu la iha, no kaman la iha.
 covid-19: kazu detetadu pozitivu rua no ativu-23
adjuntu sekretariadu administradór munisípiu covalima, francisco de jesus, apela ba komunidade atu partisipa másima iha eleisaun segunda volta hodi ezerse nia direitu votu iha eleisaun prezidensiál segunda volta ne’ebé sei realiza iha 19 abríl 2022.

“ha’u-nia mensajen ba ita-nia komunidade, inan-aman sira hotu, loron 19 fulan-abríl, ita sei realiza eleisaun prezidensiál ba faze daruak, nune’e komunidade tenke partisipa ho másíma hodi hakat ba sentru votasaun ezerse ita-boot sira-nia votu hodi hili imi-nia prezidente repúblika,” francisco de jesus informa ba agência tatoli iha nia knar fatin, kampung baru, segunda ne’e.
tuir nia, bazea ba dadus hosi sekretáriadu tékniku administrasaun eleitorál (stae) eleitór iha munisípiu covalima hamutuk 47.000-resin, maibé hosi númeru ne’e iha eleisaun prezidensiál ba faze dahuluk eleitór 10.000-resin mak la tuir votasaun, entaun eleisaun ba segunda volta ne’e tenke hasa’e taxa partisipasaun komunidade nian hodi bele tuir eleisaun ho responsabilidade.
molok atu realiza eleisaun ba daruak, amc fó ona orientasaun ba administradór postu administrativu sira no líder komunitária sira atu mobiliza eleitór hodi partisipa másimu iha eleisaun prezidensiál ne’e.
nia apela, hanesan sidadaun timor-oan tenke hakat ba sentru votasaun hodi ezerse ida-idak nia direitu tanba sidadaun sira-nia votu mak bele halo mudansa ba dezenvolvimentu iha rai ida-ne’e.
“atu realiza eleisaun ba ba faze daruak ami hatun ona orientasaun ba administradór postu administradór hitu (7) no líder komunitáriu atu mobiliza eleitór hodi hasa’e taxa partisipasaun eleitór sira ezerse sira-nia votu iha munisípiu covalima,” nia dehan.
enkuantu, stae covalima rejista eleitór ne’ebé atu vota hamutuk 47,476 no hosi númeru ne’e eleitór ne’ebé tuir vota iha eleisaun faze dahuluk hamutuk 37,543 ho taxa partisipasaun 79,065% no eleitór 10.00-resin mak la tuir vota.
sekretária estadu igualdade no inkluzaun (seii), maria do rosário fatima correia, hateten iha nia mandatu ne’e sei reativa rede referal iha nasionál no munisípiu sira ho objetivu atu hala’o advokasia ba violénsia hasoru feto no labarik feto iha timor-leste.

nia dehan, durante ne’e rede referál sira la ativu másimu tanba viii governu konstitusionál ne’e hasoru dezafiu sira hanesan pandemia covid-19, inundasaun no mós situasaun polítika ne’ebé mak dada tempu naruk hodi afeta ba orsamentu estadu.
“husi ha’u-nia planu rasik, mesmu ha’u foun, ha’u hakarak iha sorumutu ohin ne’e atu reativa fila-fali rede referral iha nasionál to’o munisípiu sira, oinsá bele iha liña koordenasaun atu tulun labarik feto no inan-feton sira-ne’ebé mak hetan violénsia doméstika, abuzu seksuál, relasaun seksuál, insestu no kazu sira-ne’ebé mak afeta ba abortu,” governante ne’e hateten ba jornalista sira hafoin partisipa serimónia kona-ba reativa rede referál iha nasionál no munisípiu, iha salaun delta nova, sesta ne’e.
nia dehan, advokasia sira-ne’e husi sosiedade sivíl halo ona tanba ida-ne’e planu asaun nasionál halo ba dala rua maibé lei kontra violénsia doméstiku seidauk halo revizaun.
aleinde ne’e, seii sei buka dadus estatístika iha alfela kona-ba kazu violénsia doméstika no jéneru, insestu ne’ebé mak buras iha nasaun ne’e, nune’e hodi hatene saida mak presiza halo hodi hamenus kazu ne’e.
“tanba informasaun ne’ebé mak rekolla kazu barak liu mak violénsia doméstiku, abuzu seksuál, insestu no abandona, ida-ne’e mak nafatin númeru aas iha ita-nia rain,” nia informa.
ba future, seii sei realiza formasaun iha nivel munisípiu no postu sira hodi hatene kona-ba oinsá komunidade nia hanoin ba violénsia ne’ebé sira hasoru, atu sira bele hato’o keixa.
ba asuntu hirak ne’e, nia parte sei halo konsulta ho ministériu públiku no tribunál rekursu, atu oinsá haree kazu insestu ne’e bele prevalese mós ba iha lei kontra violénsia ka lae.
“ida-ne’e hanesan espetativa ha’u-nian atu halo aprosimasaun ba iha autór sira-ne’ebé mak iha tribunal, hodi bele hetan solusaun ba ida-ne’e,” nia dehan.
 diretora jerál prestasun saúde, ministériu saúde (ms), odete da silva viegas, informa daudaun ne’e timor leste rejista ona kazu konfirmadu pozitivu ba variante omicron na’in-rua.
diretora jerál prestasaun saúde, odete da silva viegas. francisco sony
“ita deteta ona kazu konfirmadu pozitivu variante omicron na’in-rua. hafoin hetan rezultadu hosi melbourne-austrália ne’ebé ita haruka amostra bá, maibé provavelmente kazu pozitivu sira ne’e mós ita bele suspeita ona ba  mós variante omicron  mak iha ona transmisaun  iha komuniddae nia leet. maibé ita presiza mós konfirma laboratóriu iha austrália hafoin ita bele deklara   katak omicron númeru aumenta iha ita-nia rain,” diretora jeral ne’e,  hateten ba jornalista sira iha armazein sames-kampu-alor, kuarta ne’e.
  variante omicron da’et lalais liuhosi ema ida ba ema seluk
nune’e, nia husu husu ba populasaun sira labele pániku tanba variante omicron ne’e nia transmisaun lais, maibé nia gravidade laiha.
ms  husu ba populasaun sira kontinua intensifika nafatin medida prevensaun no labele halibur malu atubele prevene virus ida ne’e.
“kazu rua ne’e ema sira viajante, maibé ema sira ne’e pasajeiru sira tama mai no sira mós husu halo auto-izolamentu iha uma no na’in-lima mak halo isolamentu iha lahane. agora sira halo auto-izolamentu iha uma mak ekipa saúde pilar hitu nia responsabilidade atu halo monitorizasaun ba ema sira ne’e,” nia informa.
governu kontinua esforsu hasa’e kobertura vasina nian no husu ba komunidade sira ne’ebé mak seidauk simu vasina doze dahuluk bele hakbesik-an ba fasilidade saúde  hodi simu vasina.
sidadaun sira ne’ebé simu ona vasina kompletu bele iha ona imunidade hodi hatan ba iha varienta foun ka omicron ne’e.
“ita-nia preokupasaun mak ba ema sira idozu no ema sira ne’ebé ho moras komplikadu, nune’e ida ne’e ita-nia alerta ba populasaun hodi kolabora hamutuk  hodi hakbesik-an ba fatin vasina  ne’ebé  mak besik  hodi hetan sira-nia vasina,” nia afirma.
ministériu saúde halo hela esforsu entermús rekursu umanu  ne’ebé mak iha tinan  2020 atu kontinua mantein, fasilidade no infraestrutura  atu kazu variante foun aumenta bele halo atendimentu di’ak.
 covid-19: kazu detetadu foun 159 no ativu 237
