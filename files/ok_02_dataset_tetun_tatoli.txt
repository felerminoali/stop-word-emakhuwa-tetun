sekretaria estadu komunikasaun sosiál (sekoms) liuhosi sentru formasaun téknika iha komunikasaun (ceftec-sigla portugés) iha fulan abríl ne’e, sei realiza simpóziu nasionál hodi ko’alia kona–ba aspeitu legál, finanseiru no rekursu umanu antes estabelese institutu formasaun ba autoridade nasionál petróleu no minerál (anpm) identifika ona estasaun kombutível hotu iha teritóriu laran bele simu troka voucher subsídiu kombustível ba operadór transporte rodoviáriu públiku.
kestaun ne’e liga ho promulgasaun dekretu-lei kona-ba atribuisaun subsídiu kombustível ba operadór transporte rodoviáriu públiku, transporte aéreu no marítimu nasionál, inklui adkirente kombustível destinadu ba atividade agríkola no piskatória, ne’ebé tempu badak governu sei implementa.
“daudaun ne’e anpm ho parte relvante halo esforsu iha tempu badak sei implementa dekretu ne’e. ha’u hanoin ita identifika estasaun kombustível hotu bele simu voucher. bainhira operadór transporte uza voucher ba enxe mina sira sei hetan folin normál, enxe hotu mak lori voucher ba governu hodi selu, ne’ebé estasaun kombustível iha timór laran tomak bele simu,” prezidente anpm, florentino soares ferreira, informa ba agência tatoli iha suai room, timor plaza, sesta ne’e.
 governu hahú implementa programa subsídiu kombustível semana oin
governu kria subsídiu ba operadór transporte rodaviáriu públiku sira tanba haree ba folin mina ne’ebé hahú sa’e tanba impaktu hosi covid-19 no funu entre rúsia no ukránia.
“liuhosi subsídiu ne’e bele fasilita operadór transporte no ajuda povu kiik sira hodi hala’o nafatin sira-nia atividade,” nia akresenta.
daudaun ne’e anpm halo ona preparasaun hamutuk ho instituisaun relevante sira hanesan ministériu agrikultura no peska (map), ministériu transporte no komunikasaun (mtk) inklui instituisaun diteita no indireita ba implementasaun subsídiu kombustível.
“implementasaun dekretu ne’e envolve servisu interministeriál tanba dadus hotu sei mai hosi instituisaun relevante sira. anpm hanesan reguladora ba mina de’it,” nia dehan.
ministériu finansa (mf), sesta ne’e, lansa atualizasaun website foun ho link https://www.mof.gov.tl/, ne’ebé ho aparénsia foun no funsionalidade adisionál, ho objetivu atu fahe informasaun ba povu, kliente no parseiru ba atividade ministériu no servisu públiku balun.
ministru prezidénsia konsellu ministru interinu no atuál ministru finansa, rui augusto gomes. francisco sony
“website foun ne’e ho ninia funsionalidade (feature) foun, ne’ebé responsiva no kompatível, signifika públiku bele asesu liuhosi telemóvel, tablet no desktop ka komputadór iha kualker tempu no fatin,” ministru finansa, rui augusto gomes, hateten iha auditorium mf, aitarak-laran,
funsionalidade foun ida mak informasaun kona-ba invoice tracking system, ne’ebé mf introdús iha tinan ne’e no bele asesu ona ba empreza sira bele buka tuir fatura.
“ninia objetivu prinsipál mak atu redús atrazu pagamentu no evita pagamentu hasoru fatura ida no tempu ona atu ita adopta teknolojia dijitalizadu efikás liu do que uza ka repete prosedimentu antigu,” nia akresenta.
 sistema asycuda world ajuda alfándega iha servisu prosesa dokumentu merkadoria
website atuál hosi mf, ne’ebé antes ne’e lansa iha tinan-10 liubá atu fasilita publika informasaun importante sira ba públiku hanesan livru  orsamentu jerál estadu (oje), relatóriu ezekusaun oje, informasaun kona-ba indikadór makro-ekonómiku hanesan inflasaun, kreximentu no dadus xave sira seluk.
nune’e mós, aprovizionamentu públiku, dokumentu leilaun, asisténsia hosi parseiru dezenvolvimentu, vaga servisu iha mf inklui informasaun importante sira seluk.
“antes ne’e ninia natureza  komplexu tebes, tanba ne’e ita presiza hadi’a no  atualiza website, atu nune’e bele responde ba nesesidade públiku, liuliu atu hasa’e efisiénsia no efetividade iha prestasaun servisu públiku,” ministru akresenta.
nune’e, website foun ne’e mós mai ho e-recruitment feature, ne’ebé liga diretamente ho sistema informasaun rekursu umanu mf, ne’ebé atu garante transparénsia iha rekrutamentu servisu inklui prosesu rekrutamentu tomak to’o aplikante ida selesionadu no hahú serbisu.
kada etapa e-recruitment, aplikante sira sei hetan atualizasaun informasaun liuhosi mensajen automátika ida hosi sistema.
ministru konsidera, ohin loron mundu globalizadu no digitalizadu ona, ho tan pandemia covid-19 ne’e obriga nasaun hotu halo investimentu iha sistema no dijitalizasaun hodi fasilita komunikasaun entre organizasaun iha nasionál, rejionál no internasionál.
inisiativa atualiza website foun ne’e hahú iha inísiu tinan kotuk hosi timor-oan na’in-haat ne’ebé daudaun ne’e serbisu iha gabinete sistema integradu informasaun jestun finanseira mf, ne’ebé hetan apoiu másimu hosi vise-ministra sesante, sara lobo brites.
timor-oan na’in-haat mak hanesan bento de carvalho hanesan website developer, niza de castro hanesan database administrator, honorio dos santos hanesan chief of application management, ho lideransa hosi ponciano vieira hanesan  software engineer, ne’ebé sira hotu enjeñeiru tékniku informátiku.
mf tau importánsia automatizasaun
inisiativa atualiza website foun mf tanba governu lakohi hela iha kotuk, tanba ne’e mf fó importánsia ba automatizasaun ka dijitalizasaun sistema hodi bele kontribui ba reforma fiskál no jestaun finansa públika, ne’ebé hanesan reforma importante ida hosi reforma haat ne’ebé sai nu’udar prioridade iha programa viii governu konstitusionál.
“iha tinan kotuk, ita introdús ona advance tracking no invoice tracking iha sistema grp, iha fevereiru 2021, ita lansa sistema janela únika nasionál (national single window of asycuda world system), ne’ebé envolve instituisaun estadu lubuk ida hanesan autoridade tributária, servisu imigrasaun, ministériu saúde, ministériu transporte no komunikasaun, tradeinvest, no  aportil,” ministru rui gomes konta tuir.
iha marsu 2021, mf lansa plataforma eletróniku ba pagamentu impostu liuhosi mákina atm p24 no iha maiu lansa ona liña direta alfándegariu ka customs hotline 12200.
“iha fulan agostu tinan kotuk, ita kontinua lansa portál komérsiu alfándega https://customs.gov.tl/ no iha ámbitu komemorasaun loron proklamasaun independénsia ba dala-46, ita mós lansa ona sistema administrasaun tributária sigtas versaun 3, ne’ebé hanesan versaun ida avansadu liu,” ministru dehan.
dijitalizasaun ne’e mf halo ho objetivu atu fortalese mobilizasaun rekursu no haforsa akuntabilidade ba kualidade, efetividade no efisiénsia iha prestasaun servisu.
governu liuhosi reuniaun konsellu ministru (km) aprova projetu dekretu governu, kona-ba alterasaun dahuluk ba dekretu governu númeru 2/2015, loron 14 janeiru, ne’ebé aprova subsídiu akadémiku, bonus ba xefia no komplementu extraordináriu ba pesoál dosente universidade nasionál timor-lorosa’e (untl).
“proposta ne’e aprezenta hosi ministru ensinu superiór, siénsia no kultura (messk), longuinhos dos santos no hetan aprovasaun,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu iha palásiu governu, kuarta ne’e.
portavós governu ne’e dehan, ho alterasaun ne’e, subsídiu akadémiku no komplementu espesiál ba akizisaun materiál tékniku no sientífiku sei iha efeitu retroativu, sura hahú hosi loron 01 janeiru 2014, hanesan ho loron hahú kálkulu bonus xefia nian.
governu austrália liuhosi embaixadór austrália iha timor-leste, bill costello, hato’o kompromisu atu hametin di’ak liután ho veteranu timor-leste no mós sei apoiu programa sira-ne’ebe mak macln trasa ona.

 rekerrente bolsa estudu ba veteranu nia oan 1,548 iha faze ajustamentu
nia hatutan, governu austrália sei fó apoiu liu-liu kona-ba programa ba edukasaun liuhosi bolsa estudu ba veteranu no martires nia oan sira.
“governu austrália mós prontu fornese bolsa estudu ba veteranu no martires nia oan sira,” refere komunikadu imprensa ne’ebé agência tatoli asesu, kuarta ne’e.
kestaun ne’e hato’o hafoin ministru asuntu kombatente no libertasaun nasionál (macln, sigla portugés), júlio sarmento da costa “meta mali”, hasoru malu ho embaixadór austrália ihatimor-leste, bill costello, ne’ebe akompañadu hosi adidu militár embaixada australia, colonel paul pembroke, iha edifísiu macln iha rumbia, caicoli, dili.
júlio sarmento da costa “meta mali” hateten, sorumutu ne’e ko’alia kona-ba importante relasaun bilaterál entre timor-leste ho austrália ne’ebé di’ak tebes tanba iha tinan rua nia laran asume kargu nu’udar macln simu ona vizita hosi reprezentante governu austrália liuhosi embaixada ba datoluk ona.
entretantu, ministru asuntu kombatente no libertasaun nasionál (macln, sigla portugés), júlio sarmento da costa “meta mali”, hato’o agradesimentu ba governu austrália atu bele fó mós biban ba veteran no martires nia oan sira liuhosi programa bolsa estudu.
governante ne’e apela ba veteranu no martires nia oan sira atu buka aprende di’ak liután lian ingles no hasae kualidade iha koñesimentu téknika no abilidade iha área si’ensia no sosiál, atu nune’e bele ba estuda iha universidade sira iha austrália.
nia hatutan, dyrante ne’e relasaun di’ak entre veteranu austrália no timor-leste di’ak tebes tanba relasaun istóriku entre rai rua ne’ebe di’ak tebes hahú hosi ii guerra mundiál no tinan 1942 iha timor-leste, timoroan barak mós fó tulun ba soladu austrália nian hodi funu kontra japaun sira.
diretór komisaun nasionál eleisaun (cne, siglá potugés) rejiaun administrativu espesiál oé-cusse ambeno (raeoa), tomás oqui meta, informa kandidatu prezidente repúblika, hermes da rosa correia barros, kinta ne’e kansela atividade kampaña iha oé-cusse.

“tuir ajenda kandidatu ne’e ohin hala’o kampaña iha oé-cusse maibé foin ami komunika fali sira-nia ekipa susesu katak kansela tanba ho razaun transporte,” diretór cne oé-cusse ne’e hateten ba tatoli.
cne oé-cusse simu ona informasaun hosi kandidatu prezidente repúblika ho númeru sorteiu rua (2), hermes da rosa correia barros, katak kandidatu refere kansela ninia atividade kampaña eleitorál iha raeoa.
nia hateten, tuir lei kandidatu hakarak hala’o fali kampaña iha oé-cusse mak presiza submete fila-fali pedidu antes loron lima hodi komunika ho cne nasionál, no iha ona aprovasaun mak bele hala’o fali kampaña iha oé-cusse.
tuir oráriu hosi órgaun eleitorál iha loron kinta (10/03) ne’e, kandidatu prezidente repúblika ho númeru sorteiru rua (2), hermes da rosa correira barros, hala’o kampaña ho tipu mini kampaña iha kampu futebol raeoa, sub-rejiaun pante macassar, iha tuku 11h00 to’o tuku 14h30.
sekretáriu estadu kooperativa (sekoop), elizário ferreira, semana ne’e, fó pose ba estrutura kooperativa kréditu uniaun tolu no kooperativa multi-setorál hamutuk rua, iha salaun timor rai klaran, postu administrativu aileu vila, munisípiu aileu.
“ha’u husu ba kooperativa foun lima ne’ebé foin estabelese atu evita dependénsia maka’as hosi ajudu li’ur, maibé apreende hamriik mesak ho ain rasik hodi nune’e bele iha sustentabilidade ba futuru, no mós kooperativa sira tenki iha interdependénsia ba malu, katak kooperativa sira tenki iha estudu komparativu ba kooperativa sira seluk,” governante ne’e hateten hanesan agência tatoli sita, kinta ne’e.
 sekoop-bctl fasilita formasaun literasia finanseira ba formandór kooperativa
serimónia pose ne’e akompaña mós hosi country director plan international, dellyana ximenes, sekretáriu munisípiu aileu no segundu komandante polísia nasionál timor-leste (pntl) munisípiu aileu.
antes ne’e plan international harii grupu hamutuk 15 iha aileu durante tinan barak nia laran hodi halo akompañamentu, maibé iha tinan kotuk grupu hirak ne’e iha inisiativa rasik hato’o pedidu ba parte sekoop hodi fasilita formasaun bázika ba sira hodi nakfilak-an sai kooperativa tuir regulamentu ne’ebé maka iha.
“ha’u agradese ba plan international ne’ebé durante ne’e forma ona ita-nia komunidade no juventude sira iha tempu naruk nia-laran, parte sekoop kontinua asegura kooperativa hirak ne’e atubele iha ninia sustentabilidade hodi fó moris ba vida ekonomia no membru sira iha rai laran,” nia akresenta.
sekretáriu estadu dehan, ba oin sekoop sei fasilita formasaun no akompañamentu ba kooperativa hirak ne’e to’o hamriik mesak.
iha biban hanesan, country director plan internasionál, dellyana ximenes, husu ba grupu hirak ne’ebé mak nakfila-an sai ona kooperativa, hodi nafatin hatudu unidade no valoriza malu maski hasoru problema kiik-oan sira, hodi nune’e kooperativa ne’e labele mate iha dalan klaran.
kooperativa sira ne’ebé simu pose mak hanesan kréditu uniaun tane no haburas komunidade rural (cu thakura), kooperativa kréditu uniaun hamutuk haforsa susesu ba futuru (cu hahasufu), kooperativa kréditu uniaun hamutuk reforsa ekonomia rural (cu hrer), kooperativa multi-setoriál juventude haburas agrikultura munisípiu aileu (jhama), no kooperativa multi-setoriál hametin komunidade rurál (hkr).
prezidente repúblika, francisco guterres lú olo, liuhosi dekretu prezidente repúblika sei fó pose ba membru viii governu konstitusionál na’in-haat (4).

 tiago sarmento troka manuel cárceres lidera ministériu justisa
 “aban, tersa (22/03), prezidente repúblika, franciso guterres lú olo, sei fó pose ba membru governu na’in-haat (4), tuku 09.30, iha palásiu prezidensiál nicolau lobato,” refere komunikadu imprensa ne’ebé agência tatoli asesu, segunda ne’e.
membru governu na’in-haat (4) ne’ebé hetan nomeasaun hosi prezidente repúblika mak hanesan tuir mai ne’e: ministru obra públika abel pires da silva, ministru justisa tiago amaral sarmento, vise-ministru finansas antónio freitas no sekretáriu estadu ba assuntu kombatente libertasaun nasionál júlio da conceição ‘loro messak’.
molok halo nomeasaun ba membru governu na’in-haat, tuir proposta husi primeiru ministru, prezidente repúblika liuhusi dekretu prezidente repúblika ezonera: ministru obra púbilka salvador eugénio soares dos reis pires, ministru justisa manuel cárceres da costa, vise-ministra finansas sara lobo brites no sekretáriu estadu ba assuntu kombatente libertasaun nasionál gil da costa monteiro ‘oan soru’.
prezidente repúblika uza ninia kompeténsia konstitusionál tuir artigu 106 númeru 2 halo nomeasaun ba membru governu bazea ba proposta hosi primeiru ministru,
tuir artigu 86 alinea h) konstituisaun repúblika demokrátika timor-leste hateten katak prezidente repúblika mak iha kompeténsia atu nomea, fó pose no ezonera membru governu, tuir proposta husi primeiru ministru.
 membru governu na’in-haat tama iha lista remodelasaun
kandidatu prezidente repúblika (pr) independente ba períodu 2022-2027, ho númeru sorteiu 11, constâncio da conceição pinto ‘terus’, mai ho lema ‘hametin estadu direitu demokrátiku’ no ‘hapara povu nia terus no hamaran povu nia mata-wen’. 
tuir constâncio pinto, konsolidasaun estadu direitu demokrátiku ho objetivu atu serbisu hamutuk ho órgaun soberanu hotu, atu haree sistema ne’ebé sai impedimentu ba dezenvolvimentu ekonómiku tenke muda no altera.
“tenke altera buat hirak ne’ebé ladi’ak, tanba bainhira ita restaura independénsia, ita depende barak liu ba asesór no ba buat sira ne’ebé mai hosi li’ur, ne’ebé sai impedimentu ba ita-nia dezenvolvimentu rasik. tenke haree ba ita-nia governasaun, saida mak ladi’ak, saida mak impede dezenvolvimentu, tenke buka atu konsolida liuhosi konsulta, diálogu no entendimentu komun entre órgaun estadu hotu,” dehan kandidatu pr ne’e.
 constâncio pinto promete sei prioritiza asuntu neen no ped bainhira eleitu ba pr
nia konsidera, prezidente repúblika povu rasik mak hili, ne’ebé iha poder morál no polítika atu influénsia desizaun polítika órgaun seluk no koopera ho sira, ne’ebé la sai impedimentu ba instituisaun sira.
enkuantu, hamaran povu nia mata-wen, hanesan hatutan liafuan hosi antigu prezidente dahuluk timor-leste, francisco xavier do amaral.
“ida-ne’e realidade ne’ebé ita haree iha ita-nia kontestu, katak povu barak mak sei terus hela no enfrenta difikuldade oin-oin, hanesan falta hahán, laiha asesu ba fasilidade saúde, edukasaun no seluk tan,” constâncio pinto deskreve.
iha sorin seluk, nota katak timor-leste hanesan nasaun ne’ebé nakonu ho rekursu naturál barak no iha investimentu fundu petrolíferu, maibé povu nia moris la refleta ba rekursu ne’ebé iha.
“tanba ne’e, bainhira hetan fiar, ha’u hakarak serbisu ho governu hodi halo programa ne’ebé responde ba povu nia moris. ha’u sei to’o munisípiu hotu hodi haree realidade no kondisaun vida povu nia, nune’e bele iha informasaun konkreta hodi bele serbisu hamutuk ho governu hodi aloka osan no halo programa hodi responde ba situasaun reál,” nia tenik.
envolvimentu iha luta independénsia
constâncio pinto hanesan kazada ho gabriela pinto no iha oan rua, tilson no tima.
nia dedika an no enerjia ba independénsia no auto-determinasaun timor-leste nian, ne’ebé iha tinan 1984, hahú envolve iha prosesu luta ba independénsia hanesan kombatente no enfermeiru.
iha tinan 1989, ho nia maluk seluk, ba dahuluk organiza protestu ba dame durante vizita amu papa joão paulo ii iha tasi-tolu.
aleinde ne’e, constâncio pinto eleitu nu’udar sekretáriu komité ezekutivu ba konsellu nasionál rezisténsia maubere (cnrm, sigla portugés) iha frente klandestina no nu’udar líder importante ida ba movimentu klandestina, ne’ebé hamutuk ho membru komité ezekutivu, organiza asaun pasífika lubuk ida inklui manefestasaun 12 novembru 1991, ne’ebé rezulta joven hamutuk 271 sai vítima masakre iha rate santa cruz.
envolvimentu iha rai-li’ur
iha tinan 1992, constâncio pinto hala’o viajen ba portugal no ikus mai ba estadu unidu amérika (eua), hodi hahú kampaña ba kauza timor-leste iha rai-li’ur.
iha estranjeiru, nia fó apoiu ba frente diplomátika, hamutuk ho diplomata veteranu hanesan josé ramos horta, marí alkatiri, josé luís guterres, rocke rodrigues, joão carrascalão no seluk tan, hodi halo misaun diplomátika to’o funu ramata.
halo mós testamuña ba kongresu eua, iha komité deskolonizasaun nasaun unida no komisaun direitu umanu nasaun unida ihaa jenebra, partisipa diálogu intra-timorense ne’ebé realiza iha austria, ne’ebé fasilita hosi nasaun unida.
hafoin restaurasaun independénsia timor-leste, terus sai diplomata seniór timor-leste ba dahuluk, ne’ebé hala’o knaar iha washingtin dc, nu’udar embaixadór no ikus mai asume knaar hanesan vise-ministru negósiu estranjeiru no kooperasaun.
ho konfiansa ne’ebé iha ba terus, iha fevereiru 2015, nia hahú nia knaar nu’udar vise-ministru komérsiu indústria no ambiente no ikus mai asume kargu hanesan ministru komérsiu indústria no ambiente.
hafoin restaura independénsia iha maiu 2002, constâncio pinto hanesan diplomata dahuluk ne’ebé halo ninia knaar iha estranjeiru hodi defende interese nasionál no promove nia-rain iha espeitu hotu, hanesan polítika, militár no ekonomia. tanba  ne’e, nia koñesidu hanesan diplomata ne’ebé iha koñesimentu kle’an kona-ba rai-laran no rai-li’ur.
iha tinan 2009, constâncio pinto aprezenta ninia karta kredensiál ba prezidente barack obama, hanesan embaixadór estraordináriu no plenipotensiáriu repúblika demokrátika timor-leste (rdtl) ba eua, ne’ebé asume kargu iha washington dc.
nune’e mós, nia asume ona knaar hanesan diretór jerál relasaun exteriór iha ministériu negósiu estranjeiru timor-leste iha juñu 2008 to’o outubru 2009 no ikus mai sai mós vise-ministru negósiu estranjeiru no kooperasaun.
ho konfiansa ne’ebé iha ba constâncio pinto, iha fevereiru 2015, hahú nia knaar hanesan vise-ministru komérsiu indústria no ambiente no ikus mai sai ministru komérsiu indústria no ambiente.
edukasaun  
constâncio pinto antes ne’e hasai estudu mestradu iha área relasaun internasionál iha culombia university no hasai kursu iha school of international and public affair (sipa).aleinde ne’e, hasai lisensiatura iha área dezenvolvimentu iha brown university iha providence, rhode island. ho esperiénsia serbisu no edukasaun ne’ebé iha, diplomata ne’e fluente iha lian tetum, portugés, indonéziu no inglés. 
antes ne’e, constâncio pinto hakrek livru istóriku ho títulu ‘east timor’s unfinished struggle: inside the timorense resistance (1996) no hakerek mós artigu balun kona-ba luta povu timor-oan  ne’ebé publika iha jornál los angeles times, washington post, no jornál seluk tan.
atividade atuál
atuál nia asume kargu hanesan diretór ezekutivu nasionál ba ekipa dezenvolvimentu kompaktu timor-leste (cdt-tl), ne’ebé iha ligasaun ho eua liuhosi millenium  challenge corporation (mcc), ne’ebé atu hetan asesu ba fundu apoiu finanseiru ba dezenvolvimentu ekonómiku timor-leste.
aleinde ne’e, lidera ekipa hakerek istória rezisténsia no luta independénsia timor-leste.
 ministériu saúde (ms) selebra ona akordu ho ospitál malázia liuhosi iheal medical centre, tinan ne’e, hahú instala mákina-ecg eletrocardiograma hodi fasilita halo diagnostika ba pasiente moras fuan.
“ita serbisu hamutuk ho hospitál malázia liuhosi ajénsia  iheal medical center atu instala mákina instala ekipamentu médiku iha sentru kardiolojia ospitál nasionál guido valadares hodi halo diagnostika ba pasiente  kardiavaskular,” minsitra saúde, odete maria freitas hateten iha pálasiu governu, kuarta ne’e.
ministra saúde, odete maria freitas belo. francisco sony.
polítika instalasaun mákina ne’e, minsitra saúde dehan tanba governu hakarak redús kustu transfere pasiente ba rai li’ur tanba diagnostika ba moras refere ho kustu boot.
daudaun ne’e, ekipa tékniku hosi iheal medical centre iha ona timor-leste hodi fó formasaun ba hngv, molok halo instalasaun ba mákina refere.
governu mós aloka ona orsamentu milliaun $1-resin hodi sosa ekipamentu liuliu bele tau kadelia ba pasiente sofre moras fuan iha timor-leste no la presiza ba rai li’ur.
“ami mós koloka ona orsamentu millaun $1-resin atu sosa ekipamentu atu pasiente balun hakarak tau kadeli iha fuan, ita la presiza ba to’o iha rai liur hanesan singapura ka indonézia. daudaun ne’e ita foku ba hadi’a kondisaun hotu atu mellora ita nia tratamentu médiku ba sidadaun sira,” nia esplika.
iha biban hanesan, diretór klínika hngv, marcelino correia, informa, daudaun ne’e  sentru kardilojia iha hngv tama ona iha faze inisiu  taubele halo  instalasaun ba   sentru kardilojia  iha parte iccu no cath lab nian.
diretór klínika hospitál nasionál guido valadares (hngv), marcelino correia,  felicidade ximenes.
“ita hamutuk ona ho ekipa iheal medical centre hosi malázia hodi prepara  ba instalasaun  sentru kardiolojia  no fó treinamentu ba ita-nia tékniku radiogravista sira atu bainhira  uza mákina ne’e ho di’ak hodi halo atendimentu  ba pasiente sira,” diretór ne’e afirma.
daudaun ne’e, hngv iha espesialista ba moras fuan na’in-hitu ne’ebé halo tratamentu ba pasiente moras fuan ho ekipamentu balun hosi ministériu saúde.
governu presiza investe ba ekipamentu médiku 
entretantu, prezidente asosiasaun médiku timor leste (amtl), andre monteiro sujere ba governu bainhira kombate moras la hada’et iha timor-leste   presiza apoiu ekipamentu másimu hodi  fasilita  médiku espesialista  sira atu halo tratamentu  ba pasiente sira iha rai laran.
“kona-ba atu halo tratamentu moras la hadaet, médiku espesilista timoroan másimu hanesan cardiologist internist no neurologist soke ami-nia ekipamentu atu suporta ami mak seidauk iha no governu nia fiar ba ami seidauk másimu,” prezidente asosiasaun ne’e rekomenda.
governu presiza investe ba ekipamentu liuliu mákina espesiál sira atu hamenus transfere pasiente moras la hada’et sira ba rai liur.
“ita presiza mákina ida espesisífiku atu tau kadeli ba pasiente fuan sira no presiza mós ekipamentu atu ajuda halo diagnostika, hafoin monta kadeli,” nia akresenta.
  ms-ospitál malázia selebra akordu instala mákina diagostika pasiente moras fuan
diretór sentru treinamentu vokasionál juventude (stvj) comoro, norberto da costa, informa sekretáriu estadu kooperativa (secoop, sigla portugés) elizário ferreira apresia ba stvj comoro tanba bele kapasita funsionáriu secoop sai formadór.
“foin lalais iha 21 janeiru ne’e, ami ensera ona programa formasaun ba sertifikadu haat (4), ne’ebé halai liubá formasaun no avaliasaun, liuliu ba formadór hosi secoop. iha enseramentu ne’e, sekretáriu estadu apresia tebes ba programa formasaun ida-ne’e, tanba bele eleva kapasidade téknika formasaun ba sira–nia formadór liu-liu nível diretór sira-ne’ebé mak involve an mós nu’udar formadór iha sekretáriu estadu kooperativa nian atu bele hadi’a di’ak liután sira–nia tékniku formasaun no preparasaun nu’udar formadór,” norberto da costa hateten ba agência tatoli, iha nia knaar–fatin, comoro, díli, kuarta ne’e.
secoop husu ba jerente sentru treinamentu vokasionál juventude (stvj) atu bele monitoriza hodi asegura ka mellora di’ak liután sira–nia perfomance iha terrenu.
“ba oin, ami sei hein tuir prosesu normál formasaun nian, bainhira sira kompleta avaliasaun ne’ebé mak ami fó tanba sira sei gradua no hetan sertifikadu nasionál ne’ebé mak hetan legalidade hosi parte instituto nacional dezenvovimento mã0-de-obra (indmo) nian,” nia informa.
iha formasaun ida-ne’e atu fasilita funsionáriu secoop sira tanba ba dahuluk sira–nia objetivu ida mak atu harii sira–nia sentru formasaun profisionál.
nune’e mós secoop hakarak rejista mós sira–nia kualifikasaun ba kooperativa nian no sira mós iha hela kooperasaun ho parte ensinu superior balun atu bele loke departamentu kooperativa, entaun iha posibilidade secoop sei haruka tán funsionáriu balun hodi mai tuir formasaun iha ne’e hodi hakle’an sira–nia koñesimentu sai hanesan formadór.
entretantu, iha formasaun ne’ebé hala’o durante loron 15 nia laran, ho totál  partisipante hamutuk 18 ne’ebé kompostu hosi feto na’in–haat (4) no mane na’in–14.
 stvj comoro kapasita funsionáriu secoop iha área formadór
estudante hosi eskola ensinu sekundáriu jerál (esj) calixa viqueque hamutuk na’in-225 simu ona vasina pfizer doze dahuluk.
“foin lalais ne’e pesoál saúde sira fó hotu ona vasina pfizer hodi halo prevensaun moras covid-19. iha loron 21 abril ne’e, ami-nia estudante sira sei simu doze daruak, maibé molok fó vasina ba estudante sira, ekipa saúde sei halo sosializasaun ba inan-aman inklui estudante sira,” diretór eskola esj calixa, rosito soares do rosário, informa ba agência tatoli, iha resintu eskola calixa, beobe, segunda ne’e.
 estudante eskola cafe viqueque hamutuk 107 simu ona vasina pfizer
tuir rosito soares, parte eskola sei la obriga estudante ho idade 12-17 sira simu vasina, maibé maioria estudante ho konsiénsia simu hotu.
“iha vasina ne’e ami la obriga estudante sira no durante implementasaun programa, pesoál saúde sira mós fó deklarasaun ba inan-aman sira atu asina mak foin oan sira simu vasina,” nia akresenta.
maski nune’e, tuir responsável eskola ne’e, estudante sira ho antusiazmu simu vasina tanba hosi vasina mak bele hasa’e imunidade kontra vírus.
“ha’u hanoin vasina ne’e di’ak, tanba hasa’e ita-nia imunidade hasoru moras covid-19 no halo prevensaun ba moras ne’ebé espalla iha timor leste,” nia tenik.
membru deputadu komisaun d trata asuntu ekonomia deputadu alexandrinho da cruz, rekomenda ba governu liuhosi ministériu agrikultura no peska (map) atu hadi’a tratór unidade 31 iha manufahi ne’ebé ninia kondisaun aat.

deputadu ne’e lee sai rekomendasaun hosi rezultadu relatóriu fisklazasaun hosi komisaun d ne’ebé hala’o iha loron 23-25 fevereiru 2022 iha munisípiu manufahi.
“rekomenda ba ministéiru agrikultura no peska (map) atu tau konsiderasaun iha planu orsamentu hodi hadi’a tratór sira ne’ebé aat ho nune’e bele hasa’e produsaun alimentár iha rai- laran,” deputadu ne’e relata relatóriu fiskalizasaun iha plenária parlamentu nasionál, segunda ne’e.
tuir dokumentu relatóriu fiskalizasaun komisaun d ne’ebé agéncia tatoli asesu katak, iha vizita ne’e, informasaun ne’ebé rekoilla hosi responsavel sentru mekanizasaun tratór iha sldeia raimetan, suku betano katak totál tratór iha unidade 36 maibé lima mak hatama ona ba leilaun no hela unidade 31.
“unidade 31 ne’e kondisaun di’ak, iha rua de’it mak halo hela operasaun maibe roda mak laiha no sira hato’o pna pedidu ba nasionál,” nia dehan.
hosi tratór hirak ne’e balun destaka iha same villa-betano iha unidade 28, kompostu hosi nia marka mf 5355 iha tolu, mf 440 iha lima (5), mf 15w40 iha ida, kubota iha haat (4), kubota 9000 iha haat, kubota 5100 iha neen, kubota 5000 iha rua, agrindo ta 9004 iha ida no agrindo ta 6504 iha rua.
iha postu administrative alas, iha tratór unidade tolu (3) kompostu hosi mf 440 iha ida, kubota 5100 iha rua.
iha welaluhu, iha tartór unidade lima kompostu hosi mf 440 iha rua, kubota 5100 iha rua no kubota 5000 ida.
tratór sira-ne’ebé ho kondisaun aat la’ós iha parte mákina (mesin) maibé iha parte sira hanesan valvo, cabesa, tubu radiatór, motór aranke, filtru hidrolik no óleo, rolamentu, sarua, roda, tali gas, alteradór, disku embreajen, batria no tali batria ho bomba manuál.
durante ne’e munisípu seida’uk hetan delegasaun kompeténsia hosi nasionál, nune’e halo manutensaun liuhosi prosesu konkursu iha nasionál no empreza mak mai halo manutensaun.
tuir loloos, manutensaun refere labele liuhosi tenderizasaun empreza gasta de’it osan no atu di’akliu mak parte nasionál prepara de’it armaien ida espesífiku ba ekipamentu tratór no destaka mekániku halo fazeadamente.
iha vizita ne’e delegasaun haree katak fatin parajen ba tratór laiha espasu no kondisaun grave, nune’e tratór balun para de’it iha li’ur inklui propriu mekániku no motorista laiha. 
maske nune’e, agrikultór sira iha depedensia ba tratór ne’e boot tebes tanba lori tratór hirak-ne’e mak bele fila sira-nia rai hodi hala’o atividade agrikultura nian iha tempu udan.
 ministériu saúde relata kazu detetadu pozitivu foun laiha, rekuperadu laiha no kazu ativu 16.
“ohin kazu detetadu foun laiha, rekuperadu laiha no kazu ativu 16,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, sábadu ne’e.
nune’e, hahú 21 marsu 2020 too 23 abril 2022  iha kumulativu kazu konfirmadu 22.860 no óbitu 130.
hosi horisehik mai ohin, laboratóriu nasionál saúde halo teste pcr  188,  kompostu vijilánsia sentinela tolu, rastreiu ba kontaku ualu, rastreiu aleatóriu 177, viájen internasionál 60, follow up iha kuarentena laiha.
alende ne’e, totál teste pcr ne’ebé halo iha 22 abríl 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 65,hanesan maubisse laiha,  maliana   18, viqueque laiha, suai 12,  baucau laiha ermera laiha, raeoa laiha, hngv  47, lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 23 abril 2022  , tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  23 abríl  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 la iha.
covid-19: kazu detetadu pozitivu na’in-tolu no ativu 16
prezidente komisaun funsaun públika (kfp), faustino cardoso, sesta ne’e halo sorumutu ho prezidente parlamentu nasionál (ppn), aniceto longuinhos guterres lopes, hodi entrega relatóriu servisu anuál kfp ne’ebé hala’o durante tinan 2021.

“ohin, kfp mai hato’o relatóriu ba prezidente parlamentu nasionál simbolikamente atu iha tempu tuir fali mai bele rona tempu oportunu bainhira mak kfp mai aprezenta fali iha plenária,” prezidente kfp ne’e hateten ba jornalista sira hafoin ramata enkontru iha sala gabinete ppn.
nia dehan, kompeténsia parlamentu nasionál atu deside haree tempu tuir mai marka loron hodi kfp bele aprezenta relatóriu ne’e iha plenária.
kfp hanesan instituisaun independente ida-ne’ebé hari’i ho baze ba lei númeru 7/2009, 15 jullu, ne’ebé estabelese hosi estadu timor-leste, nia hanesan orgaun responsavél atu regula no asegura funsaun públika ida-ne’ebé imparsiál, livre hosi interrese polítiku sira, profisionál, baze ba méritu, presta servisu ho kualidade no proporsionalidade ba povu timor-leste.
kfp ninia dever ida mak aprezenta relatóriu anualmente ba parlamentu nasionál no governu iha fulan-marsu nia laran relasiona ho atividade kfp nian ba tinan anteriór nian.
iha relatóriu kfp ne’e kompostu hosi informasaun sira hanesan atividade komisaun nian relativamente ho rekrutamentu, selesaun pesoál, nomeasaun sira, promosaun, avaliasaun dezempeñu, formasaun, dixiplinár, pensaun no reforma no jestаun rekursu umanu iha funsaun públika.
aleinde ne’e, progama relasiona ho atividade define ona no planu asaun anuál ba servisu inspesaun no auditória no partisipasaun kfp iha asean nian no inkluzaun sosiál.
realizasaun atividade promosaun kareira rejime jerál ba datoluk ne’ebé públika ona iha jornál repúblika ne’ebé promovidu hamutuk 878 kompostu hosi feto 305 no mane 573.
tuir dadus administrasaun públika durante tinan ida-nian, iha 31 dezembru 2021, funsionáriu kompostu hosi funsionáriu permanente no ajente administrasaun públika hamutuk 35,212 ne’ebé kompostu hosi feto 12,419 no mane 22,893.
ba parte formasaun nian, kfp rejista sertifikadu iha sistema hamutuk 2,576 hosi totál funsionáriu hamutuk na’in-1,232 ne’ebé kompostu hosi feto 402 no mane 830.
pensaun no reforma kfp rejista dadus ba tinan 2021 nian hamutuk 265, ne’ebé kompostu hosi feto 62 no mane 203.
ezekusaun orsamentu ba atividade sira-ne’e, kfp nia baze ba planu asaun anuál 2021 nian, konsege ezekuta 72%, orsamentu ho totál $3,175,411.00.
diretora sekretariadu tékniku programa nasionál dezenvolvimentu suku (pnds), claudinha soares pinto, informa konstrusaun uma kbiit laek (ukl) 2021 iha munisípiu aileu, liquiça no manufahi ne’e finaliza tiha ona.

“ita bele dehan munisípiu tolu ne’e 100% tanba fizikamente konstrusaun uma kbiit laek konklui ona maibé ita seidauk entrega ba benefisiáriu sira. ita hakarak atu entrega ona ba ita-nia benefisiáriu sira maibé benefisiáriu mak lakohi no sira hakarak governu mak entrega, tanba ida-ne’e hanesan kontente ida ba sira no sira mós hakarak hato’o agradesmentu ba governu tanba bele ajuda ona sira,” diretora pnds ne’e relata ba agência tatoli, iha nia knar fatin, colmera, dili, kuarta ne’e.
fizikamente mak bele dehan 100% ona maibé iha sistema pnds nian seidauk bele dehan 100% tanba sistema seidauk akapta, no bainhira governu entrega ba na’in ona ka benefisiáriu mak bele hateten 100% ona tanba sistema akapta ona.
semana oin, governu liuhosi ministériu administrasaun estatál (mae) sei entrega uma kbiit laek (ukl) balun iha postu adminiatrativu remexio, munisípiu aileu nian entaun bele dehan konklui hotu ona.
konstrusaun uma kbiit laek iha munisípiu tolu mak finaliza ona no maiória atu konklui ona, tanba hela pursentu natón de’it mak uma 19 seidauk konstrui tanba nia problema prinsipál mak labele aseseu dalan hodi transporta materiál konstrusaun atu konstrui ukl ne’e.
“ami re-dezeñu fali uma ho métodu implementasaun foun ba uma 19 ne’ebé atu konstrui iha área rurál ne’ebé fatin ne’e labele asesu dalan no susar transporta materiál konstrusaun atu konstrui uma kbiit laek refere,” claudinha soares hateten.
konstrusaun uma kbiit laek 19 ne’ebé seidauk konstrui ne’e nia dezeñu sei la hanesan ho ida uluk tanba pnds hakarak halo uma simples, nune’e nia orsamentu tenke aloka barak ba mobilizasaun materiál ba benefisiáriu nia fatin.
“agora ami halo uma 19 ne’e simples de’it tanba ami atu aloka osan barak ba mobilizasaun traballadór para selu ema hodi lalin materiál kontrusaun tanba dalan ladi’ak, nune’e aloka osan atu bele aluga kuda, se lae ita bele aluga ema lori sasán to’o benefisiáriu nia fatin ne’e,” nia dehan
konstrusaun uma kbiit laek (ukl) ba faze dahuluk nian ne’e, governu prevee orsamentu rihun $25 ba uma 1.254 ne’ebé konstruu iha territóriu nasionál.
 sekretáriu jerál kruz vermelha timor-leste (cvtl, sigla portugés), luis pedro pinto, informa ekipa voluntáriu cvtl hamutuk 160 apoiu minsitériu saúde (ms)halo atiivdade fumigasaun hodi prevene surtu dengue iha nivél nasionál no munisípiu.
“durante ne’e, ami serbisu hamutuk ho ministériu saúde halo fumigasaun no fahe abate ba área risku sira iha nivél nasionál no munisípiu liuliu ba aldeia sira ne’ebé mak kazu dengue maka’as, hafoin halo mós kampaña tama uma sai  uma  hodi halo prevensaun,” sekretátiu jerál ne’e, hateten ba agência tatoli iha knaar fatin-dili, tersa ne’e.
daudaun ne’e, ekipa voluntáriu hosi cvtl iha nivél munisípiu to’o nasionál hamutuk 300 ne’ebé kontinua apoia ms hodi halo kampaña sensibilizasaun   no prevensaun ba komunidade sira atu hadook ka prevene an husi surtu dengue.
cvtl halo hela mobiliza rekursu atu hetan fundu hosi cruz vermella austrália no daudaun aplika ba iha zenebra atu halo aprovasaun atubele halo kontinuasaun ba dengue nian.
“ami hala’o asaun sira ne’ebé mak cruz vermella timor-leste halo mak hanesan halo fumigasaun ba área risku sira iha nivél nasionál no munisípiu. nune’e ami tama sai aldeia ka suku oinsá atu halo fumigasaun atu hamate susuk sira ne’ebé mak moris iha bee nalihun sira,” nia akresenta.
cvtl iha orsamentu rihun $200 atu halo prevensaun ba dengue, nune’e hahú hanoin atu sosa tan ekipamentu fumigasaun tanba komunidade iha suku no aldeia mak presiza, maibé ekipamentu la sufisiente.
 dengue hamate labarik na’in-30, aimoruk fumigasaun foin to’o iha portu dili
  reitór institutu of busines (iob), pedro ximenes, sábadu ne’e, hala’o lansamentu aula prezensiál foun tinan letivu 2022 ho objetivu habelar sistema apredizajen mistura ba estudante sira hotu iha munisípiu no kampus sentrál dili hodi garante kualidade edukasaun.
biban ne’e, reitór iob ne’e dehan atividade lansamentu aula apredizajen foun tinan letivu 2022 iha kampus maliana-bobonaro atu fó oportunidade hanesan ba estudante sira bele asesu edukasaun ho kualidade exelente.
reitor institute of busines (iob), pedro ximenes. sergio da cruz
“ita nia intensaun katak iha materia balun ne’ebé mak profesór sira hanorin ba estudante iha dili nia konteúdu materia hanesan ho estudante sira maliana tanba bele halo interasaun ho profesór sira iha dili liuhosi telekonferénsia” reitór ne’e hateten liuhosi intervesaun iha kampus maliana.
atu hasae kualidade edukasaun, iob mós implementa ona atividade extra kurikuler iha dili liuhosi formasaun gratuita iha área kontablidade, área ict nia mk open sorts no web design, língua inglés no portugués.
nune’e, iha tinan ne’e hakarak implementa mós iha munisípiu sira ho meiu semana ida estudante sira partisipa aula dala-tolu,hodi bele hariku estudante sira nia abilidade iha área oi-oin.
daudaun iob iha dosente na’in-185, hosi númeru ne’e maioria kompleta ona kursu mestradu no doutoramentu sira iha rai laran no nasaun estranjeiru sira, nune’e bele aplika siénsia ba estudante tuir kapasidade ne’ebé iha durante hetan iha estudu.
ba oin, iob sei investe makas liután iha kampus sira hanesan maliana no baucau, kona-ba ekipamentu prátika, laboratóriu no kondisaun infraestrutura atu asegura edukasaun ne’ebé di’ak ba timór-oan sira hotu.
“ha’u husu ba estudante sira labele duvida ho kualidade iob nia tanba edukasaun ne’ebé ita fó iha ne’e hanesan mós iha dili, ita mós hakarak imveste barak iha maliana, nune’e bele kria ambiente ne’ebé di’ak ba estudante sira atu bele aprende. importante mak sira iha vontade hakarak aprende ita prontu atu prepara rekursu no fasilidade sira,” nia sujere.
diretor institute of busines (iob) maliana,mateus da silva. sergio da cruz
iha fatin hanesan, diretór iob maliana, mateus da silva, reforsa durante ezisténsia instituisaun ensinu superiór privada ne’e iha maliana konsege loke de’it klase extensaun tanba estudante sira ne’ebé mai rejistu barak mak funsionáriu no ema ne’ebé servisu.
maibé, iha tinan ne’e loke tan klase regulár hodi fó oportunidade ba estudante sira ne’ebé ramata estudu iha nivél sekundária iha bobonaro laran.
iob iha maliana mós iha fulan hirak liuba hetan ona akreditasaun hosi agência nasionál ba avaliasaun akreditasaun akadémiku (anaaa, sigla portugés) ho valór avaliasaun (b).
“tinan ne’e, ami simu ona estudante foun tinan letivu 2022 na’in-133, maibé tanba ita haree númeru estudante komesa barak ona, agora ita loke tan klase regular ba estudante hamutuk na’in- 72. ami fiar katak prosesu apredizajen bele la’o ho di’ak tanba ami iha ekipamentu no sala aula ne’ebé sufisiente atu akumula estudante hotu,” nia garante.
kampus iob maliana iha fakuldade ekonomia no negósiu ho nia departanmentu rua mak jestaun finanseira no jestaun ekonomia, fakuldade imformatia nia mak jestaun informatika no tékniku informatika.
totál estatudante na’in-300-resin, kompostu hosi semester i na’in-133, semester iii na’in-88, semester v na’in-44, semester vii na’in-20 no finalista hamutuk na’in-28. enkuantu totál dosente permante no kontratadu ka part time nain-18.
akadémiku universidade nasionál timor-lorosa’e (untl), diretór departamentu dezenvolvimentu komunitária, januário soares, konsidera ministériu edukasaun juventude no deportu (mejd) presiza kria ekipa méritu ida hodi elabora kurríkulu ensinu rekorrente iha nível sekundáriu.
“ha’u hanoin ida-ne’e maka posibilidade hodi hetan progresu di’ak ba eleborasaun kurríkulu rekorrente ba ensinu sekundáriu, se ministériu la kria ekipa ida maka difísil atu elabora kurríkulu ho di’ak,” akadémiku ne’e hateten ba agência tatoli, via telefónika, kinta ne’e.
 mejd halo preparasaun elabora kurríkulu rekorrente ensinu sekundáriu
nune’e, nia hameno ba mejd atu tau-atensaun maka’as ba kurríkulu rekorrente, tanba kestaun ne’e mak sai save importante no sasukat  ba kualidade  ensinu aprendizajen, tanba ne’e presiza halibur hamutuk péritu sira atu kria kurríkulu hodi alkansa objetivu edukasaun iha timor leste.
“kestaun ne’e importante ba ema sira ne’ebé eskola paradu (putus sekolah), maibé agora sai konfuzaun tanba balun adapta ba kurríkulu indonézia, balun europa no depende ba kargu polítiku troka malu kaer ministériu. ezemplu ministru ida eskola iha austrália, bainhira nia asume kargu, nia uza kurríkulu ne’ebá nian,” nia akresenta.
iha parte seluk, dekanu  fakuldade siénsia sosiál hosi untl, camilo ximes, hateten, elaborasaun kurríkulu ba ensinu rekorrente ne’e hanesan inisiativa di’ak, maibé presiza halo estudu no investigasaun kle’an.
“ita hotu hateten katak, hafoin timor-leste restaura independénsia, ita fó prioridade ba eskola pré-primária to’o universidade ka naun formál. tanba ne’e, molok foti desizaun mejd presiza envolve espesialista sira hodi halo kurríkulu ne’ebé di’ak no tuir duni nesesidade ensinu rekorrente,” nia hato’o.
mejd identifika ona númeru estudante na’in-300 resin maka la konsege akaba estudu iha nível ensinu sekundáriu, tanba ne’e mejd planeia kria kurríkulu.
nune’e, iha tinan 2021 ministériu kria ona planu no programa atu elabora kurríkulu ba ensinu rekorrente nível ensinu sekundáriu, nune’e bele tulun estudante ne’ebé abandona estudu iha nível sekundáriu, atu hetan diploma hodi kontinua asesu ba nível universidade.
tuir konstituisaun artigu 59 aliña 1-2, garante sidadaun hotu nia direitu ba edukasaun no kultura, nune’e harii sistema ensinu báziku universál, atu ema hotu iha direitu hanesan ba oportunidade.
organizasaun naun govermentál (ong) la’o hamutuk preokupa ho governu no parlamentu nasionál (pn) debate orsamentu retifikativu ho karáter urjénsia, tanba programa sira-ne’ebé governu propoin la’ós urjente.

“la’o hamutuk preokupa ho proposta ne’ebé governu propoin hodi foti desizaun ne’ebé sei fó impaktu boot ba sustentabilidade finansa estadu, ho maneira ne’ebé ansi demais no la mai ho urjénsia klaru. tanba, la’o hamutuk la haree razaun forte atu justifika pedidu urjénsia ne’ebé parlamentu nasionál aprova tiha ona,” refere nota imprensa ne’ebé aência tatoli asesu, kinta ne’e.
maske governu deskreve katak orsamentu retifikativu ida-ne’e presiza atu responde ba situasaun urjente, realidade mak programa sira-ne’ebé governu propoin la’ós urjente tanba apoiu ba ema vulneravel hetan parte ki’ik de’it hosi proposta ida-ne’e.
tanba, tuir proposta ne’e, ema ki’ak sei hetan de’it 8% hosi transferénsia foun ne’e liuhosi programa subsídiu ba kada uma kain, programa ukl plus no edukasaun hetan 1%. maioria (89%) hosi proposta ida-ne’e sei fó ba fundu kombantente libertasaun nasionál.
se governu haree iha duni urjénsia atu realiza programa foun hosi proposta ne’e, iha dalan ne’ebé eziste ona ba governu atu uza osan hosi oje 2022 aprovadu.
lei enkuadramentu orsamentál loke dalan ba governu, atu muda alokasaun balun lah kria orsamentu retifikativu, aleinde ne’e fundu kontinjénsia iha oje 2022 aprovadu hetan ona alokasaun tokon $29.5; fundu ida ne’e sufisiente, atu selu ba maioria hosi programa foun ne’ebé governu propoin fundu kombantente libertasaun nasionál de’it nu’udár transferénsia eskala boot ne’ebé presiza hetan transferénsia foun.
“ami preokupa katak proposta ne’e bele hamosu tendénsia perigozu katak prosesu oje ne’ebé estabelese iha lei enkuadramentu orsamentál bele ignora, se bainhira iha motivasaun polítika. tanba, tuir rezultadu hosi eleisaun prezidensiál liu ba ramos horta sei hala’o funsaun nu’udár prezidente repúblika foun ba timor-leste, hafoin toma pose iha 20 maiu 2022. rezultadu eleisaun labele sai razaun ba governu, atu fó presaun ba pn atu pasa lejizlasaun no hetan promulgasaun hosi prezidente repúblika atuál ho maneira lalais ne’ebé laiha oportunidade atu diskute ho kle’an,” nota ne’e hateten.
kona-ba fundu kombantente libertasaun nasionál, la’o hamutuk haree katak informasaun ne’ebé governu fahe la kompletu.
“ami preokupa katak governu propoin atu kria ho lalais fundu foun ida-ne’e, lahó detallu kona-ba jestaun fundu refere. tanba, seida’uk iha dekretu-lei ne’ebé jere fundu ne’e no tuir governu nia planu legislativu 2022 seida’uk iha planu atu kria rejime legál durante tinan ne’e. nune’e, kriasaun fundu kombantente libertasaun nasionál la’ós urjente no ami konsidera, katak mudansa ba mekanizmu atu fó apoiu ba veteranu sira no estrutura oje no finansa estadu ba futuru di’akliu, bele diskute ho kle’an tan. se bainhira parlamentu hala’o debate kona-ba proposta ida-ne’e ho karáter urjénsia, laiha tempu sufisiente atu konsidera ho kle’an impaktu ruma,” nota ne’e hhaktuir.
bazea ba preokupasaun sira iha leten, la’o hamurtuk nia submisaun mak la’o hamutuk sujere atu parlamentu nasionál atu la aprova proposta orsamentu retifikativu.
“nune’e, ami hein katak hafoin parlamentu rejeita proposta orsamentu retifikativu, governu no parlamentu bele diskute no deside, se timor-leste presiza lejizlasaun foun atu fasilita apoiu efetivu ba grupu vulneravel sira,” komunikadu ne’e dehan.
tuir komunikadu imprensa ne’ebé agéncia tatoli asesu ne’e haktuir, katak iha 04 fulan-maiu 2022, la’o hamutuk submete karta aberta ba komisaun c no deputadu/a hotu iha parlamentu nasionál kona-ba proposta orsamentu retifikativu ba lei orsamentu jerál estadu 2022.
maske, governu la loke oportunidade ba sosiedade sívil atu submete submisaun ba proposta ne’e, la’o hamutuk konsidera importante atu hato’o preokupasaun ho proposta refere hodi bele ajuda deputadu/a sira atu halo desizaun di’akliu, bele haree submisaun sira hanesan tuir mai.
iha loron 26 abríl, konsellu ministru deside husu parlamentu nasionál atu aumenta oje 2022 promulga ona ho despeza foun ba billaun $1,13 hodi finansia medida balun, inklui kriasaun fundu kombatente libertasaun nasionál (fcln) ho valór $1 bilaun.
prosesu atu diskute proposta ida-ne’e ho tempu limitadu tebes, tanba hafoin pedidu hosi governu atu aprova ho lalais, iha loron 29 abríl, parlamentu nasionál deside atu halo debate kona-ba proposta ida-ne’e ho karáter urjénsia.
governu justifika pedidu ida-ne’e ho razaun katak, medida ne’ebé propoin iha orsamentu retifikativu presiza kedas atu responde ba situasaun ekonómiku atuál. rezultadu katak, komisaun sira sei halo audiénsia públika durante loron 03-05 maiu no debate iha plenária parlamentár iha 09-13 fulan-maiu.
bainhira hetan aprovasaun, oje 2022 retifika sei sa’e liu biliaun $3,2 no montante ne’e boot liu iha istória timor-leste nia polítika orsamentál. orsamentu 2022, hetan finansia ho transferénsia biliaun $2,4 hosi fundu petrolíferu, liu dala haat rendimentu sustentável estimadu.
eleitór balun iha sentru votasaun paralelu eskola tékniku vokasionál (stm) bekora lamenta ho prosesu votasaun ne’ebé realiza iha fatin refere. tanba, naran la sai iha lista eleitór ba eleisaun prezidensiál perióde 2022 -2027, maske halo ona rejistu liuhusi pesoál sekretariadu tékniku administrasaun eleitorál (stae).
eleitór husi munisípiu viqueque, suku maluro, eugénio nunes pinto, sente triste labele ezerse nia direitu nu’udar sidadaun hodi tuir votasaun maske antes ne’e halo ona rejistu liuhusi pesoál stae ne’ebé lori lista bá universidade nasionál timor lorosa’e (untl).
eleitór husi munisipíu viqueque, suku maluro, eugénio nunes pinto. foto tatoli/cidalia fatima
eugénio nunes pinto hamutuk ho eleitór kuaze 20 hato’o ona asuntu ne’e ba parte stae maibé konfirma katak laiha mekanizmu seluk hodi rezolve problema refere.
“hau sente triste tebes tanba ha’u rejistu iha untl no bainhira ohin ha’u mai atu ezerse direitu iha ne’e maibé ha’u konfirma ba naran la mosu iha ne’e. sente triste tebes ba ida ne’e tanba ha’u lakon direitu. ami hato’o ona ba sira maibé dehan laiha mekanizmu seluk atu rezolve ba iha problema ida ne’e”, eugénio nunes pinto dehan ba jornalista iha sentru votasaun paralelu stm bekora, sábadu ne’e.
iha fatin hanesan, eleitór husi munisípiu viqueque, ana berta dos santos, ne’ebé la rejista hodi tuir votasaun iha sentru paralelu lamenta ho stae nia servisu tanba la konsege fó sosializasaun klean ba komunidade atu bele halo rejistu.
“ha’u rekoñese katak ha’u la rejista duni, maibé ne’e tanba ha’u lahatene no la rona informasaun konaba ida ne’e. tuir loloos tenke sosializa liuhusi xefe aldeia sira no xefe suku sira iha kada bairru”, ana berta hateten.
hatán ba preokupasaun, prezidente sentru votasaun paralelu stm bekora, domingas soares, esplika dader ne’e iha eleitór barak mak hato’o ona sira nia problema hanesan. maibé, sentru votasaun paralelu atende de’it eleitór sira ne’ebé naran hakerek iha lista ne’ebé destaka husi stae nasionál.
“prosesu rejistu ne’e antes  ne’e halo husi fevereiru to’o loron 03 marsu ne’e. formuláriu ami fahe hotu no ami ba too iha eskola sira, merkadu  no ami mos avizu ba eleitór husi munisípiu sira bele vota iha ne’e. ohin eleitór balun mai ko’alia dehan sira rejistu maibé naran laiha. ami husi sentru paralelu bazeia de’it ba lista ne’ebé destaka ona husi stae nasionál mai ami. se karik naran iha lista mak sei vota, kuandu naran laiha ami labele atu autoriza vota”, domingas soares esplika.
totál votante husi sentru votasaun paralelu tolu iha munisípiu dili hamutuk 4032. enkuantu husi sentru votasaun paralelu stm bekora atende de’it ba eleitór hamutuk 1641 ne’ebé rejistadu ona tuir dadus husi stae nasionál ba eleitór husi munisípiu tolu hanesan lautein, baukau no vikeke.
observasaun iha tatoli iha terrenu nota katak, eleitór sira kontinua protesta atu bele ezerse sira nia direitu maske stae fó ona esplikasaun katak eletór ne’ebé naran laiha lista sei labele tuir votasaun ba eleisaun prezidensiál 2022-2027.
eleisaun iha sentru votasaun paralelu stm bekora hetan mós seguransa másima husi polisía nasíonal timor-leste (pntl) no akompaña husi pesoál observadór husi misaun observasaun uniaun europeia, komisaun nasionál ba eleisaun (cne, sigla portugés) no seluk tan.
ministériu turizmu komérsiu no indústria (mtki) liuhosi sekretariadu diresaun jerál turizmu sei responsável organiza feira iha ámbitu restaurasaun independénsia ba da-xx iha loron 20 maiu 2022.
“ita-nia feira ne’e, sei hala’o iha sentru konvesaun dili (ccd, sigla portugés) hahú iha loron 16 to’o 20 maiu, hahú tuku 08:00 dadeer to’o 00:00 kalan,” koodenadór jerál feira no atuál diretór jerál mtki, jelino soares, informa ba agência tatoli, via telefónika, tersa ne’e.
 mae-mtki lansa feira nasionál iha liquiça
nune’e, parte ministériu hahú publika ona eventu iha pájina ofisiál, nune’e negosiante kiik, restaurante, grupu artezenatu, grupu fa’an ai-funan, no seluk tan ne’ebé interese partisipa feira bele rejista no priexe formuláriu partisipante, hahú loron rejistu 26 abril to’o 04 maiu 2022, hahú tuku 09:00 to’o 16:30, iha mtki, farol
“ami-nia preparasaun, mak hahú públika ona atu negosiante sira ne’ebé mak atu partisipa bele aprezentasira-nia produtu lokál iha feira ne’e. bele mai foti formuláriu iha ami-nia fatin tanba fatin limitadu, ami sei fó prioridade ba sira ne’ebé mai rejistu tuir data determina,” nia akresenta.
produtu ne’ebé atu aprezenta iha feira ne’e depende ba grupu sira ne’ebé rejista ona, maibé mtki tau imprtánsia ba produtu lokál hanesan arzenatu, produtu agríkola no seluk tan.
prezidente konsellu libertasaun nasionál (cln), vidal de jesus “riak leman”, informa lei la permite veteranu menoridade ne’ebé uluk luta iha ai-laran kontribui ba timor-leste nia independénsia ne’e atu simu direitu pensaun.

 veteranu menoridade luta iha ai-laran sei hetan direitu pensaun
“iha lei ne’e, sira-ne’ebé idade kiik-oan ne’e laiha no baze de apoiu mós la konta no konta mak sira ne’ebé sai autór mak bele rejistu ba iha verifikasaun dadus veteranu rejistadu tinan 2009 nian. nune’e, veteranu menoridade ne’ebé kontribui luta ba ukun rasik an ne’e, lei la permite atu sira atu simu direitu pensaun,” vidal de jesu “riak leman”, hateten ba agência tatoli, liuhosi telefónika, segunda ne’e.
nia hatutan, estadu konsidera nafatin sira-nia luta ba rai ida-ne’e hodi haree ba lei ne’e tanba lei mak regula buat hotu-hotu, maibé se halo alterasaun ba lei ne’e entaun veteranu menoridade mós bele hetan direitu pensaun.
“hanesan ha’u rasik bainhira luta labarik sira mak fó seguransa no kuidadu ha’u, maibé tan lei entaun sira labele hetan direitu,” nia dehan.
lei númeru 3/2006, 12 abril 2006, lei ida-ne’ebé ko’alia kona-ba estatutu kombatente libertasaun nasionál nian ne’e, parlamentu nasionál aprova iha loron 7 fevereiru 2011 no prezidente repúblika, josé ramos horta, promulga iha loron 21 marsu tinan 2021.
lei ida-ne’e, tuir prezidente konsellu kombatente libertasaun nasionál (ccln), vidal dé jesus “riak leman”, hateten presiza altera hodi permite rejistu foun iha fulan-novembru ba veteranu no sobrevivente sira.
“lei ida-ne’e garante ka prevee de’it rejistu hosi 2003 to’o 2009, entaun presiza altera,” nia dehan.
ministériu saúde relata , kazu detetadu pozitivu foun na’in-ida, rekuperadu laiha no kazu ativu 20.
“ohin kazu detetadu foun  ida, rekuperadu laiha no kazu ativu 20,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e.
governu xina apoia tan vasina sinovac doze 100.000 ba timor-leste  
nune’e, hahú 21 marsu 2020 to’o 31 marsu 2022  iha kumulativu kazu konfirmadu 22.831 no óbitu 130.
hosi horisehik mai ohin, laboratóriu nasionál saúde halo teste pcr  107, kompostu vijilánsia sentinela laiha, rastreiu ba kontaktu laiha, rastreiu aleatóriu 12, viájen internasionál 95 no follow up iha kuarentena laiha.
alende ne’e, totál teste pcr ne’ebé halo iha 30 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 102 hanesan maubisse laiha, maliana neen, viqueque laiha, suai hitu, baucau 20, ermera laiha, raeoa laiha, hngv  69,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 31 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (89,3%) no kumulativu 2ª doze iha dili (83,9%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,7% no simu ona doze daruak 72,9%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  31  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 laiha.
 covid-19: kazu detetadu pozitivu na’in-tolu no ativu 19
 ministériu saúde (ms) relata, kazu  detetadu pozitivu foun na’in-rua, rekuperadu  16  no kazu ativu 75.
“ohin kazu detetadu foun rua, rekuperadu 16, no kazu ativu 75,” refere nota ne’ebé agência tatoli asesu,  sesta ne’e.
nune’e, hahú 21 marsu 2020 to’o 11 marsu 2022  iha kumulativu kazu konfirmadu 22.786 no óbitu 129.
hosi horisehik mai ohin, laboratóriu nasionál saúde halo teste pcr 198   kompostu vijilánsia sentinela laiha, rastreiu ba kontaku 13, rastreiu aleatóriu 23,viájen internasionál 162  follow up iha kuarentena la iha.
alende ne’e, totál teste pcr ne’ebé halo iha 10 fevereiru  2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 123, hanesan maubisse haat,  maliana 10, viqueque laiha, suai 26,  baucau lima,ermera laiha, raeoa 16, hngv 68,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 11 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,7%) no kumulativu 2ª doze iha dili (83,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,9% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,5/100 mil abitante.
iha loron  11 marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu tolu, baixa ho covid-19  hamutuk tolu.
covid-19: detetadu pozitivu na&#8217;in-hitu no ativu 89
 ministériu saúde relata, kazu  detetadu pozitivu na’in-hitu, rekuperadu  26 no kazu ativu 89.
“ohin kazu detetadu foun hitu, rekuperadu 26 no kazu ativu 89,” hateten liuhosi nota ne’ebé agência tatoli asesu  kinta ne’e.
nune’e, hahú 21 marsu 2020 to’o 10 marsu 2022  iha kumulativu kazu konfirmadu 22.784 no óbitu 129.
hosi horisehik mai ohin, laboratóriu nasionál saúde halo teste pcr 123   kompostu vijilánsia sentinela ida, rastreiu ba kontaku tolu, rastreiu aleatóriu 80,viájen internasionál 39, follow up iha kuarentena laiha.
alende ne’e, totál teste pcr ne’ebé halo iha 09 fevereiru  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 89 hanesan maubisse laiha,  maliana 15, viqueque laiha , suai 18,  baucau ida , ermera laiha, raeoa 16, hngv 54,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 08 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,6%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,9% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,5/100 mil abitante.
iha loron  10 marsu  2022, izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu haat, baixa ho covid-19  hamutuk haat.
covid-19: kazu detetadu pozitivu na&#8217;in-sia no ativu 108
ministru asuntu kombatente libertasaun nasionál (makln), júlio da costa “meta mali”, hateten fundu kontributivu veteranu ne’ebé fulan-fulan ko’a $30 hamutuk millaun $22 ho funan rihun $300 iha konta fundu veteranu.

 fundu kontributivu veteranu millaun $20-resin iha konta fundu veteranu
“to’o abríl ne’e, osan hamutuk miliaun $22 ho nia funan hamutuk rihun $300-resin mak iha ona banku,” meta mali hateten ba jornalista sira hafoin hasoru malu ho primeiru ministru, iha palásiu governu, kinta ne’e.
governante ne’e hatutan, iha tempu badak osan ne’e sei muda ba konsellu veteranu hodi kontrolla to’o bainhira mak bele hakotu ko’a osan kada fulan.
“atu dehan ba ita-boot sira katak iha tempu badak osan ne’e sei muda ba konsellu veteranu atu sira mak kontrolla no osan to’o iha ne’ebé, ba ne’ebé no to’o bainhira mak hotu ka hakotu koa osan fulan-fulan,” nia dehan.
hosi osan kontributivu veteranu miliaun $22 ne’e mai hosi benefisiáriu hamutuk 27.828.
 ministériu saúde (ms) kontiua enkoraja komunidade iha kapitál dili no munisípiu sira seluk atu hamoos uma-ninin no lixu hodi prevene an hosi surtu dengue.
“apela ba autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida. hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin,” refere nota ne’ebé agência tatoli asesu, kinta ne’e.
 dengue ‘domina’ kapitál dili no hamate labarik na’in-29
tanba tuir dadus hosi diresaun nasionál saúde públika liuliu departamentu vijilánsia epidemolojia iha ministériu saúde, hahú fulan-janeiru to’o horisehik pasiente dengue sa’e ba 1.861, hosi númeru ne’e na’in-29 mak mate.
maioria kazu ne’e deteta husi munisípiu dili ho totál 1.208, baucau 82, manatuto 120, covalima 66, ermera ho kazu 85, manufahi 80, viqueque 44, ainaro 24, liquiça 32, aileu 37 no bobonaro 30 lautem 39 no raeoa tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.208 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan janeiru tinan 2022, kazu dengue hosi postu administrativu dom alexo iha 644, cristo-rei 243, vera-cruz 140 no nain feto 147.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 273, klínika fatumeta 161, sentru saúde comoro 348, sentru saúde vera-cruz 55, sentru saúde formoza 189, sentru saúde becora 129, klínika madre eliza na’in-ida, sentru saúde atauro 11, sentru saúde metinaro 19, klínika bairru-pité 19 no klínika motael na’in-rua.
tanba ne’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e, liman-ain no sikun moras hodi bele hetan atendimentu husi profisionál saúde sira.
kazu kamaan ba tasi tolu
entertantu, ministru saúde, bonifacio maucoli dos reis, informa ba oin kazu dengue kamaan sei transfere ba halo tratamentu iha tasi-tolu.
“daudaun tékniku sira prepara kondisaun artu pasiente dengue kaman ba hotu halo tratamentu iha tasi-tolu. ita sei halo jestaun rekursu umanus atu fahe ba tasi-tolu entaun ba oin mak ita detekta kazu dengue haemorrhagic fever/dhf  no dengue shock syndrome (dss) halo tratamentu iha hospitál nasionál guido valadares (hngv),” vise ministru ne’e afirma.
vise-ministru saúde, bonifácio maucoli dos reis. francisco sony
razaun transfere pasiente dengue, governante ne’e dehan tanba espasu hngv la sufisiente ona to’o pasiente balun simu tratamentu médiku iha koridór.
“ha’u akonpaña no haree iha hngv ne’e labarik sira  la’ós maioria kazu dengue,  maibé   balun ho moras sira seluk no médiku sira nafatin fó atendimentu ne’ebé mak di’ak,” nia akresenta.
iha biban hanesan, diretór klínika hngv, marcelino correira hateten, sentru izolamentu tasi-tolu sai fatin alternativu   ida atu halo transferénsia pasiente dengue kmaan ne’ebé mak baixa iha hngv 
“ita haree espasu hngv ne’e atu baixa dengue mós susar tanba ita la’ós simu pasiente dengue de’it, maibé ita simu pasiente sira ne’ebé mak ho moras oin-oin. ida ne’e mak difikulta ba ita-nia fatin entaun ita aumenta tama kama 75 ba bebé nian atu monta iha hngv atu responde  ba kazu ne’ebé mak iha liuliu ba kazu dengue ne’ebé mak grave,” nia akresenta.
tanba laiha ona espasu, hngv mós utiliza fatin unidade kardiaku hodi halo atendimentu  ba pasiente dengue.
kona-ba rekursu umanu, diretór ne’e dehan, tempu badak minsitériu saúde apoia tan médiku 30 hodi apoia hngv hodi fó atendimentu ba pasiente dengue.
“ami ko’alia ona ho ministériu saúde halo ona preparasaun no fó treinamentu báziku ba sira atu mai fo tratamentu ba pasiente dengue. tanba ita sei koloka sira iha pediátria no mós sala emerjénsia hodi reforsa atendimentu ba komunidade sira,” nia akresenta.
 pasiente dengue na’in-700 konsege rekuperadu iha vera-cruz
  diretór escola portuguesa ruy cinatti díli (epd), acácio de brito, informa  estudante na’in-25  no funsionáriu na’in-rua  mak intefadu ka pozitivu covid-19.
“daudaun ita-nia estudante na’in-25 no funsionáriu na’in-rua halo hela auto izolamentu iha uma, signifika  totál hamutuk ema na’in-27 mak infetadu ho covid-19 ka variante omicrom,” diretór  acácio hateten ba agência tatoli iha nia knaar fatin balide-dili, kuarta ne’e.
diretór acácio dehan, iha tinan kotuk totál alunu no funsionáriu epd hamutuk 243, ne’ebé ekivalente 17,99% mak infetadu ho covid-19. 
diretór ne’e dehan profesór no alunu sira husi idade 12 to’o menus 18 kompleta ona vasina kontra corana virus. nune’e atividade prosesu apredizajen kontinua la’o normal.
“alunu sira mantein nafatin kumpre medida prevensaun ba covdid-19 nian hanesan uza máskara, hand sanitizer no distansiamentu sosiál,” nia akresenta.
totál estudante iha escola portuguesa ruy cinatti díli (epd) hamutuk 1.237 no professor na’in-48
tuir dadus estatístika ministériu saúde (ms) relata, kazu pozitivu foun iha loron tersa (22/02) hamutuk 79, rekuperadu 219 no kazu ativu 937.
nune’e, hahú 21 marsu 2020 to’o 22 fevereiru 2022 iha kumulativu kazu konfirmadu 22.485 no óbitu 125.
sekretáriu estadu juventude no desportu (sejd), abrão ‘nokosiku’ saldanha, sesta (28/1) ne’e lansa livru biologia (livru komplementár 10o ano de escolaridade) iha dalen portugés ne’ebé kompiladór ka manorin timor-oan sira kompila.
 livru manuál rezumu biolojia hanesan livru komplementár ba manuál ofisiál
livru komplementár ne’e kompila hosi profesór no profesora ne’ebé fó-hanorin matéria bilojia ba estudante sira mak hanesan jenina a. marçal, joão da costa, memensio sequeira freitas no vasco hornai.
sekretáriu estadu juventude no desportu, abrão ‘nokosiku’ saldanha, hateten nia sente kontente no la lakon tempu partisipa iha lansamentu livru bilogia ne’e, tanba haree ba mundu edukasaun no formasaun nian.
sekretáriu estadu juventude no desportu (sejd), abrão ‘nokosiku’ saldanha, sesta (28/1) ne’e lansa livru biologia (livru komplementár 10o ano de escolaridade). anito soares.
“ha’u sente la lakon tempu no ha’u sente manan duni esperiénsia no ha’u promete sei lori livru ne’e ba ko’alia ho ministru no vise-ministru edukasaun no ha’u orgullu liután bainhira rona profesór timor-oan sira mak hakerek no la’ós mai hosi bolseiru rai-li’ur, ida-ne’e orgullu boot liután,” sekretáriu estadu juventude no desportu ne’e hateten liuhosi ninia diskursu iha serimónia lansamentu ba livru biologia “100 ano de escolaridade”, iha salaun cpn artimide zatti (salesiano media center (smc) comoro.
tanba, tuir nia, siénsia iha espasu no iha ne’ebé de’it ema iha tanba iha siénsia liu-liu siénsia exata ne’ebé depende de’it metodolojia koñesimentu oinsá bele toma ida-ne’e.
nune’e, nia husu ba institutu nasionál sieénsia teknolojia (ict, sigla portugés) atu promove profesór sira-ne’ebé kreativu fahe sira-nia matenek liuhosi kompila ka hakerek livru.
“nune’e, ha’u husu ba inct atu promove profesór sira-ne’e. se ita lakon osan ba halo viajen estrajeiru ho kustu rihun $10 no rihun $5, nusa la atribui prémiu hanesan sé mak halo revizaun manuál nia hetan rihun $2 no rihun $6, hodi nune’e profesór sira bele iha motivasaun boot liután,” nia dehan.
iha biban ne’e, governante ne’e lori governu nia naran agredese no kongratula ba profesór na’in haat (4) ba inisiativa briliante no furak, hodi kompila livru biologia-livru komplementár 10o ano de escolaridade ne’e.
nune’e mós, aleinde kompila livru biologia, nia enkoraja ba profesór matemátika no fizika atu kontinua no kompleta siénsia iha timor-leste tanba investimentu iha siénsia no tékonolojia ne’e importante ba foinsa’e no estudante sira.
livru biologia (livru komplementár 10o ano de escolaridade) hakerek iha dalen portugés. imajen/espesiál.
“iha ha’u-nia diskusaun partidu polítika ni’an, ha’u halo intervensaun ida espesifikamente ba siénsia atu oinsá partidu polítiku sira hanoin kona-ba siénsia. tanba, iha momentu ne’ebá, ha’u halo referénsia ida ba ezame nasionál valór matemátika la to’o 7, ha’u preokupa hanesan joven ida, nune’, iha ha’u-nia intervansaun polítika ha’u husu estadu tenke seriu iha ida-ne’e. tanba, kapasidade joven no estudante sira laiha kona-ba siénsia mak nasaun ne’e moris iha irasionalidade,” abrão ‘nokosiku’ saldanha hateten.
nia fiar katak siénsia matematika mak indikadór maibé bainhira ema laiha ona prestasaun di’ak iha matemátika, ema sei moris iha irasionalidade tanba siénsia ajuda ema atu rasionaliza no koñese saida mak iha sira-nia an.
obra hosi timor-oan kreativu
jerente salesian media center (smc), pe. gui do carmo da silva, sdb, hateten ohin loron ne’e ba dahuluk iha istória públikasaun salesian media center (smc) ne’ebé realiza lansamentu ba livru edukasaun ho titlu biologia 100 ano de escolaridade.
“ita-boot sira haree iha parede oin, obra timor-oan na’in haat ba timoroan sira iha eskola sekundária. obra ida-ne’e mai hosi inisiativa timor-oan ne’ebé kreativu no badinas, timor-oan ne’ebé laran luak hakarak atu fahe sira-nia koñesimentu ho hirak ne’ebé presiza. nune’e, ho públikasaun ne’e, smc ne’ebé eziste ho vizaun no misaun atu haklaken maromak nia laran di’ak liuhosi esplorasaun matenek no arte ne’ebé nai kuda iha ema, ohin sente onradu hodi sai parseiru ida ba hekerek-na’in sira, hodi bele públika livru biologia ne’e,” pe. gui do carmo da silva hateten.
profesór ka kompiladór livru biologia “100 ano de escolaridade” hosi liman-karuk ba liman-kuana memensio sequeira freitas (eskola 12 novembru becora), jenina alves marcal (eskola finantil), joão da costa (eskola são pedro) no vasco hornay (eskola 10 dezembru). imajen/espesiál.
tanba ne’e, smc sente orgullu ho públikasaun ba livru ne’e, tan bele sai ona kanál ida ba promosaun obra matenek-na’in timor-oan sira ba nia maluk timor-oan seluk, tanba ho publikasaun ne’e bele motiva manorin-na’in sira seluk hodi hamoris obra barak liután, nune’e bele kontinua eleva kualidade mundu edukasaun iha rai doben timor-leste ne’ebé ema hotu hadomi no tau laran bá.
reprezentante kompiladór livru biologia, memensio sequeira freitas, hateten inisiativa kompila livru biologia ne’e tanba difikuldade ne’ebé profesórs sira enfrenta iha atividade ensinu, nune’e mós difikuldade ne’ebé estudante sira enfrenta iha sira-nia prosesu aprendizajen durante tinan 10 nia laran.
“tanba manuál ne’ebé ita iha emite hosi ministériu edukasaun hamutuk ho universidade ne’e kapaas ona maibé iha lakuna balun ne’ebé kleur la konsege aprezenta, entaun ita lori ona tinan 10 ba implementasaun utilizasaun livru ne’e no laiha tán livru seluk. entaun, ho inisitiava ami-nian ne’e hodi ajuda fó solusaun ruma ba defisénsia sira-ne’ebé ita iha,” nia esplika.
nia haktuir, prosesu kompila livru biologia ne’e hahú iha 01 juñu 2019 to’o 28 janeiru 2022 halo públikasaun, ne’ebé kompostu hosi unidade temátiku tolu (3) ho totál pájina hamutuk 184.
sekretáriu estadu juventude no desportu (sejd), abrão ‘nokosiku’ saldanha, hasai retratu hamutuk ho eskritór no jerense saelsian media center (smc) comoro. anito soares.
“entaun, livru ne’e hanesan ho manuál ofisiál ni’an, maibé ninia deskrisaun ne’e ami buka atu koloka buat ne’ebé iha manuál ofisiál laiha, entaun ami kompleta ho manuál ne’ebé ami halo. ne’ebé, estruturálmente ami la muda buat ida, maibé ami aumenta tan de’it buat balun ne’ebé deskrisionálmente diferensa entre livru ne’ebé ami halo ho manuál ofisiál ministériu edukasaun nian,” nia dehan.
hafoin halo lansamentu ba livru ida-ne’e, nia infroma, sira-nia parte sei prepara hela livru ba 100 primeiru no segundu ano sei iha faze elaborasaun ne’ebé kuaze atu konklui ona, no espera katak iha tinan oin (2023) bele lansa tán livru biologi ba primeiru ano no segundu ano nian.
nia informa, molok to’o iha lansamentu ba livru ne’e, sira hasoru difikuldade oioin hanesan enfrenta difikuldade ba orsamentu públikasaun nian, maibé nia hein katak ministériu relevante bele fasilita no aopia atu bele utiliza livru ne’e iha eskola sira.
“ezemplu, ministériu edukasaun bele fasilita no apoia oinsá livru ne’e bele prodús hodi utiliza iha eskola sira, ha’u hanoin ida ne’e mak ami presiza loos. difikuldade seluk mak apoia polítika no morál hosi instituisaun sira, liu-liu ministériu edukasaun atu oinsá mak konsidera inisitiva sira hanesan ne’e, atu bainhira ami mosu iha sira-nia odamatan sira bele apoia netik ho liafuan no polítika ruma, atu nune’e inisiativa sira-ne’e bele dezenvolve ba oin,” nia dehan.
entretantu, profesór no kompiladór livru biologia “100 ano de escolaridade” mak jenina alves marcal hosi eskola finantil, joão da costa hosi eskola são pedro, memensio sequeira freitas hosi eskola 12 novembru becora no vasco hornay hosi eskola 10 dezembru.
 ministériu públiku (mp) husu ba tribunál distritál dili (tdd), atu aplika medida koasaun prizaun preventiva ba arguidu na’in-rua, nu’udar sidadaun estranjeiru tanba iha indísiu forte sira nia-envolvimentu ba kazu tráfiku umanu.
iha audénsia primeiru interrogatóriu ne’e, alegasaun mp ne’e fundamenta ba aktu arguidu na’in-rua ho  insiál asg no igae, ne’ebé  envolve iha sindikatu tráfiku umanu no asosiasaun kriminozu hodi trata no fasilita dokumentu ilegál ba trabaladora na’in-hitu, ne’ebé daudaun “terus” hela iha dubai-uni emiradu árabe.
  pcic detein sidadaun estranjeiru na’in-rua ba kazu tráfiku 
nune’e, mp akuza arguidu na’in-rua ho pratika krime tráfiku umanu iha artigu 163 no asosiasaun kriminoza iha artigu 188 hosi kódigu penál timor-leste.
“ministériu públiku husu tribunál atu aplika medida koasaun prizaun preventiva ba arguidu estranjeiru nain-rua ne’e, tanba iha indísiu forte katak arguidu nain-rua ne’e envolve duni krime tráfiku umanu,” refere alegasaun mp ne’ebé  hato’o hosi prokuradór domingos gouveia, iha sala julgamentu tdd, tersa ne’e.
maibé, parte defeza ne’ebé reprezenta hosi advogadu privadu, pedro apariçio, husu ba tribunál atu absolve arguidu nain-rua hosi krime tráfiku umanu tanba laiha indísiu forte ba envolvimentu hosi arguidu na’in-rua ne’e.
“ha’u nia parte hanesan defeza ba arguidu nain rua, husu tribunál absolve arguidu nain-rua ne’e, tanba faktu sira la komprova no laiha indísiu ba arguidu nain-rua ne’e envolve iha kazu tráfiku umanu,” advogadu privadu pedro apariçio.
hafoin alegasaun, juis singular, alvaro maria freitas deside adia julgamentu hodi fó sai desizaun iha kuarta (29/06), tuku 10:00, dader.
audénsia julgamentu ne’e prezide hosi juiz singular, alvaro maria freitas, ministériu públiku reprezenta hosi prokuradór, domigos gouveia no arguidu sira hetan asisténsia hosi advogadu privadu, pedro apariçio.
  tribunál aplika tir ba arguidu kazu tráfiku umanu
 divisaun fundu globál iha ministériu saúde (ms)  apoia mákina pcr genexpert tb ida ba klínika bairru-pité hodi halo halo diagnostika sedu ba moras tuberkoluze. 
“ami entrega mákina genexpert atu ajuda klínika bairru-pité hodi halo detesaun sedu ba pasiente moras tuberkoluze sira hodi salva sira-nia vida. tanba ita haree klínika ne’e nia pasiente barak mai husi munisípiu 12 inklui rejiuan administrativu oé-cusse no ambeno (raeoa),” administradór divisaun fundu globál ms, noe gaspar, hateten bainhira ramata serimonia entrega mákina genexpert iha klínika bairru-pité, segunda ne’e.
klínika bairru-pité rejista pasiente tuberkuloze 333, óbitu na’in-rua
komununidade sira tuur hela atu konsulta no halo tratamentu iha klínika bairru-pité,segunda 7/3/2022.antonio dasiparu
divisaun fundu globál halo parseiru ho klínika bairru-pité durante tinan neen-resin ho objetivu hakarak reforsa detetasaun sedu ba kazu tuberkoluze iha timor-leste.
“mákina iha maibé uza ba iha nesesidade covid-19 nian no mákina aat ona, nune’e ita kompra fali mákina foun hodi apoia ba iha klínika ne’e atu hala’o servisu ba iha detetasaun sedu  kazu tuberkoluze,” nia akresenta.
iha biban hanesan, jestór klíniku bairru-pité, inacio do santos, agradese ba governu liuhosi ministériu saúde ne’ebé mak apoia mákina genexpert hodi halo detetasaun sedu ba moras tuberkoluze, hiv/sida no covid-19.
“ami espera ho mákina ne’ebé mak iha bele fasilita tan servisu klínika ne’e hodi halo detetasaun sedu ba moras tb, hiv/sida no covid-19. tanba antes ne’e ita iha mákina, maibé aat ona,” nia agradese.
2021, kbp susesu fó tratamentu ba pasiente tuberkuloze
komandante pntl munisípiu covalima, superintendente basilio de jesus, aprezenta preokupasaun komandu pntl ba komisaun b parlamentu nasionál ne’ebé trata asuntu defeza seguransa no negósiu estranjeiru atu halo rekrutamentu ba pesoál seguransa pntl na’in-243 destaka iha covalima.

“ha’u ohin aprezenta ona ba komisaun b parlamentu nasional presiza atu aumenta pesoál polisia iha munisípiu covalima aumenta 243 atu kompleta númeru 300 ba tinan 2023 to’o 2024 iha fronteira postu tilormar, fohorem, fatumea, fatululik no maucatar ne’ebé ho efetivu na’in-hitu (7) de’it,” superintendente basilio de jesus hateten ba jornalista sira, hafoin enkontru ho komisaun b parlamentu nasionál, iha salaun komandu pntl covalima, kinta ne’e.
razaun atu aumenta pesoál seguransa pntl iha covalima, tanba hararak halo prevensaun tranzasaun ilegal iha fronteira entre sidadaun timor-leste ho sidadaun indonesia.
nia rekomenda ba komisaun b parlamentu nasionál atu kria merkadu tradisionál iha fronteira hodi fasilita komunidade atu faan sira-nia produtu lokal hodi hamenus movimentu ilegal iha fronteira.
durante ne’e, pntl covalima rejista kazu ilegál iha fronteira tanba sidadaun sira halo movimentu hodi sosa nesesidade baziku liuhosi dalan ilegál.
aleinde ne’e mós komandante aprezenta situasaun jerál no hato’o rekomendasaun ba komisaun b pn kona-ba kondisaun reál liga ekipamentu no meiu apoiu membru pntl hanesan komunikasaun, transporte no seluk tan.
prezidente komisaun parlamentu nasionál, josé agostinho sequeira hateten, komisaun b parlamentu nasionál nia prezensa iha covalima haree situasaun no difikuldade ne’ebé durante ne’e komandu pntl covalima enfrenta.
“ita ko’alia kona-ba efetivu ka membru parte ne’ebe sensivel ha’u la temi numeru, maibe presiza atu aumenta no hadi;a infraestrutura uniforma ba membru sira,” deputadu ne’e dehan.
aleinde aumenta membru efetivu, nia parte ko’alia mós kona-ba situasaun no difikuldade ne’ebé komandu pntl enfrenta hanesan sidadaun sira halo movimentu ho ilegál iha fronteira.
“ami mai atu haree situasaun no difikuldade ne’ebé mak komandu pntl covalima enfrenta, hodi ko’alia kona-ba kauza atividade ilegál akontese iha fronteira mak sidadaun sira kontinua halo movimentu ilegál hodi buka hatene númeru kazu ne’ebé aas iha fronteira,” nia dehan.
tanba, durante ne’e timor-leste seidauk iha kompañia ne’ebé importa mina-rai tanba atu evita atividade ilegál, liu-liu mina-rai ajuda komunidade sira sosa atu uza ba tein
“ha’u rekomenda ba polisia bainhira ita kastigu ita nia fronteira tenke tetu valór ekonomiu bainhira komunidade lori mina-rai 5.000, ita bele fó sansaun maibé mina jerigen ida-ne’e nia presiza duni,” nia hateten.
tanba ne’e tenke halo klasifikasaun ba atividade ilegál ne’ebé fo impaktu ekonomia hanesan tráfiku de arma, tráfiku umanu no droga sai hanesan polítika krime trans nasionál la’ós responsabilidade hosi polisia de’it maibé mós nasaun viziñu indonézia.
hafoin simu ejizénsia bainhira governu aprezenta orsamentu jerál estadu komisaun b hanesan trata asuntu defeza no seguransa iha obrigasaun atu haree sira-nia orsamentu kona-ba dezenvolvimentu hosi komandante.
tuir dadus komunidade sira halo movimentu ilegal iha fronteira hanesan faan animál sira, ai-kameli, kami, bani-been, kafé, mina-rai, gazoel, motor, kareta, sigaru no tabakú.
 ministériu saúde relata, kazu detetadu pozitivu foun na’in-haat, rekuperadu ualu no kazu ativu 14.
“ohin kazu detetadu foun  haat , rekuperadu ualu no kazu ativu 14,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, sábadu ne’e. 
nune’e, hahú 21 marsu 2020 to’o 26 marsu 2022  iha kumulativu kazu konfirmadu 22.821 no óbitu 130.
hosi horisehik mai ohin, laboratóriu nasionál saúde halo teste pcr 62,  kompostu vijilánsia sentinela rua, rastreiu ba kontaku laiha, rastreiu aleatóriu 31, viájen internasionál 29, follow up iha kuarentena laiha.
alende ne’e, totál teste pcr ne’ebé halo iha 25 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 70 hanesan maubisse laiha,  maliana  haat, viqueque laiha , suai laiha,  baucau laiha, ermera laiha, raeoa laiha, hngv  66,  lautém laiha, vera-cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 26 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (89,2%) no kumulativu 2ª doze iha dili (83,7%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,4% no simu ona doze daruak 72,7%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  26  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu rua, baixa ho covid-19  hamutuk rua.
 covid-19: kazu rekuperadu haat no ativu 14
empreza lokál hamutuk 23 sai ona benefisiáriu ba programa fasilidade garantia kréditu suave ho juru 3% kada tinan, ne’ebé introdús hosi ministériu turizmu komérsiu no indústria (mtki) ho apoiu hosi programa nasaun unida ba dezenvolvimentu (pnud).
programa ne’e lansa iha 21 setembru 2021 ba mikro, pekena no médiu empreza ne’ebé foin hahú atividade negósiu ka eziste ona iha área produtivu.
“hahú lansamentu to’o agora, iha aplikasaun hamutuk 90 atu asesu ba kréditu, maibé na’in-23 mak sai benefisiáriu, na’in-sia prosesu hela iha bnctl, no devolve filafali ba na’in hamutuk 11 tanba la prienxe rekezitu,” vise-ministru turizmu komérsiu no indústria, domingos lopes antunes, hateten ba agência tatoli, iha ninia knaar fatin, bebora, tersa ne’e.
 governu lansa garantia kréditu ba empreza sosiál ho funan porsentu tolu
banku nasionál komérsiu timor-leste (bnctl, sigla portugés) fó ona kréditu ba benefisiáriu 23 ne’ebé halo atividade negósiu iha área turizmu, agrikultura, indústria, no komérsiu, ho totál kréditu $371.990, ne’ebé fó ona serbisu ba timor-oan 174.
objetivu governu prevee fundu fasilidade garantia kréditu suave iha bnctl atu fó kobertura ba empreza ho risku a’as no iha limitasaun, nune’e bele finansia espansaun negósiu inklui rekupera finanseiru hosi krize pandemia covid-19.
“governu hanoin diversifika ekonomia rai-laran, entaun medida introdús hodi apoiu setór privadu sira ativa negósiu iha área produtiva sira, liuliu iha área agrikultura, peska, turizmu, indústria kiik no turizmu komunitária, inklui setór seluk hanesan água, floresta no pekuária ne’ebé iha potensialidade boot tebes,” vise-ministru akresenta.
aleinde ne’e, objetivu seluk hosi programa kria empregu no rendimentu ba povu liuliu iha área rurál no foku enkoraja joven sira ne’ebé iha área rurál atu partisipa iha programa kréditu ho funan kiik.
governu no pnud disponibiliza fundu
governu disponibiliza fundu hamutuk $1.380.330 no pnud $500.000 hodi implementa programa kréditu suave.
“ita bolu kréditu suave tanba nia funan ne’e kiik liu, kompara ho kréditu seluk ho funan boot. programa ne’e iha vantajen di’ak ba empreza ne’ebé asesu tanba benefisiáriu la selu 3% iha períodu grasa hosi fulan-tolu to’o neen,” governante ne’e informa.
durasaun kréditu hahú hosi tinan ida to’o tolu iha bnctl no empreza bele asesu kréditu hahú hosi $1.000 to’o $25.000.
“ida-ne’e sei hadi’a ita-nia moris no ita la tane liman ba ema, ba futuru ami komprometidu programa ne’e sei kontinua nafatin no tinan ne’e loke tan hodi ita tau osan hamutuk millaun $5, nune’e joven sira ne’ebé dedika-an halo négosiu ba mikro, pekena no médiu empreza bele asesu ba programa ne’e,” nia salienta.
 mtki-bnctl asina akordu ho benefisiáriu garantia kréditu sosiál
kritériu atu sai benefisiáriu ba programa maka tenke rejistradu hanesan entidade formál ida iha servisu rejistrasaun no verifikasaun emprezariál instututu públiku (serve) no tenke iha planu negósiu, iha kartaun eleitorál, billete identidade no seluk tan.
komisaun responsável ba programa fasilidade garantia kréditu suave no sei halo avaliasaun no verifikasaun prosesu asesu kréditu mak mtki, bnctl, kámara komérsiu indústria timor-leste (cci-tl, sigla portugés) no institutu apoiu dezenvolvimentu emprezariál (iade).
 ekipa susesu hosi kandidatu prezidente repúblika períodu 2022-2027 ho númeru sorteiu 6, francisco guterres ‘lú olo’ no kandidatu ho númeru sorteiu 12, virgílio da silva guterres ‘lamukan’ apela ba apoiante sira atu nafatin dixiplina, kria pás no estabilidade iha kampaña ikus ne’ebé sei hala’o iha dili, kuarta (16/03) ne’e.

“aban kandidatu na’in-rua ne’e sei konklui sira-nia kampaña iha dili, nune’e ekipa susesu hosi kandidatu na’in-rua ne’e husu ba militante no simpatizante  atu kumpre nafatin regra tránzitu nian, labele halo provokasaun iha dalan sai hosi uma ba fatin ne’ebé halibur malu ba to’o iha fatin kampaña ho hakmatek no dixiplina nafatin,” reprezentante parte legál hosi kandidatu lú olo, fernando gusmão, hateten liu hosi komferénsia imprensa konjunta  ne’ebé hala’o hosi ekipa susesu rua ne’ebé akompaña hosi pedrito vieira, iha restaurante pro ema, bidau, tersa ne’e.
tanba ne’e, nia husu rona orientasaun hosi ekipa susesu ka koordenadór sira no rona orientasaun hosi autoridade seguransa pntl, nune’e taka kampaña ho di’ak hakmatek hodi hein iha loron 19 marsu hakat ba sentru votasaun hodi partisipa eleisaun.
lamenta desizaun cne hili empreza privada realiza debate 
iha komferénsia konjunta ne’e ekipa susesu rua kontinua hato’o preokupasaun planu debate entre kandidatu sira-ne’ebé mak sei hala’o iha tersa (15.0-3) kalan ne’e, ne’ebé cne kontinua deside gmntv mak sai na’in ba debate públiku entre kandidatu prezidente repúblika 2022-2027.
“ekipa susesu kandidatu rua, ami seida’uk simu esplikasaun ne’ebé hosi cne hato’o ona tanba invoka de’it ba pontu ida mak kona-ba kustu ba debate nian maibé ida-ne’e esplikasaun seidauk klaru tanba ba aspeitu saida-saida la esplika,” fernando gusmão lamenta.
ekipa kandidatu rua hakarak foka ba asuntu seluk ne’ebé importante duké kustu mak direitu povu nian atu hetan informasaun hotu liu-liu programa kompromisu polítiku hosi kandidatu sira iha eleisaun prezidensiál 2022.
haree mós katak devér mídia públiku nian atu hatutan informasaun ne’ebé imparsiál no kredivel ba povu tomak no foka ba área kobertura katak povu hotu iha direitu atu asesu informasaun oinsá bele kobre ba iha territóriu tomak, nune’e povu ne’ebé iha área rurál bele asesu debate.
mezmu ho lamentasaun sira-ne’e, ekipa susesu parte rua afirma katak kandidatu pr na’in-rua ne’e nafatin tuir debate ne’ebé sei hala’o iha tersa kalan ne’e.
pedrito viera hateten, iha loron hirak liu ba kandidatu sira-nia halo protesta makaas katak tanbasá cne la uza rttl, e.p ne’ebé estadu rasik sai responsavél hodi investe maibé hili fali empreza privadu, ida-ne’e desizaun cne ladún di’ak.
tuir kalendáriu hosi órgaun eleitorál kandidatu pr francisco guterres lú olo, iha kuarta (16 marsu 2022) sei hala’o kampaña ho tipu komisíu iha tasi-tolu dili, tuku 14h00 to’o 18h30 no  kandidatu virgílio lamukan sei hala’o kampaña ho tipu diálogu iha kampu futebol becora, dili iha tuku 15h00 to’o 18h00
plan internasionál, segunda ne’e, apoiu materiál emerjénsia ba ministériu edukasaun juventude no desportu (mejd) hodi hadi’a infraestrutura eskola balun iha territóriu nasionál ne’ebé a’at tanba afetadu dezastre naturál no antes ne’e ho kondisaun a’at.
diretór jerál planu polítika no inkluzaun hosi mejd, raimundo josé neto, agradese ba tulun parseiru dezenvolvimentu no kompromete sei uza ho di’ak.
”iha eskola barak kondisaun a’at liu fali hosi ida-ne’ebé hetan implikasaun hosi dezastre naturál. tanba ne’e bazeia ba aprezentasaun hosi diresaun nasionál infraestrutura, temi katak infraestrutura eskola ne’ebé a’at la’ós de’it tanba dezastre naturál,” diretór raimundo hateten durante seremónia entrega materiál, iha edifísiu villa verde, segunda ne’e.
 eskola ebc bidau akadiruhun hahú ona prosesu reabilitasaun sala rua
plan international fornese materiál emerjénsia hanesan kalen hamutuk 700, pregu xapeu kilograma 100, ai 6×10 unidade 650, inklui ai 5×10 unidade 150.
tuir raimundo, tinan rua liubá, bainhira ministru edukasaun juventude no desportu, armindo maia, vizita postu administrativu hatulia b, munisípiu ermera, identifika iha eskola balun ho kondisaun grave.
“iha eskola ida tidin besi iha eskola ida, ne’ebé ninia kondisaun ne’e la’ós anin ka udan maka sobu, maibé a’at antes ona. eskola ne’e halo liuhosi programa ministériu, maibé kalen no ai barak mak dodok no estraga ona,” nia akresenta.
tanba ne’e, apoiu hirak ne’e hodi kompleta no hadi’a kondisaun infraestutura eskola sira ne’ebé estraga ona.
iha biban hanesan, diretór nasionál asaun sosiál eskolár hosi mejd, joaquim martins, konsidera, plan international hanesan parseiru ne’ebé ajuda tebes ministériu, liuliu iha área kapasitasaun no prevensaun dezastre, ne’ebé sempre fó apoiu materiál emerjénsia.
“edukasaun timor-leste hetan afeitu dezastre naturál iha tinan 2020-2022, liuliu infraestrutura iha eskola 68 hetan estraga. hosi númeru ne’ebé iha, hahú hosi tinan 2020-2021 ita apoiu ona materiál emerjénsia ba eskola hamutuk 36 no iha tinan 2022, diresaun nasionál asaun sosiál eskolár fó apoiu materiál emerjénsia ba eskola ne’ebé afetadu hamutuk sia, enkuantu eskola 23 seidauk hetan apoiu,” diretór ne’e haktuir.
nune’e, apoiu ne’ebé fornese tanba koordenasaun di’ak, ne’ebé parte mejd konsege aprezenta proposta ba plan international atubele hakma’an todan.
“apoiu ne’ebé plan internationál fó ona ba ministériu hatudu ona sira-nia fuan boot atu kontinua fó tulun, atu garante prosesu ensinu aprendizajen iha eskola sira,” nia salienta.
nune’e mós, diretór nasionál plan international, dilyana ximenes, relata, parseiru dezenvolvimentu ne’e, hahú iha tinan 2010 kedan iha vontade boot tebes hakarak serbisu hamutuk ho mejd liuhosi atividade dezenvolvimentu no tempu emerjénsia.
“plan international no ministériu edukasaun juventude no desportu, hahú iha tinan 2010, kolabora hamutuk hodi foku ba edukasaun no simulasaun sedu, liga ba edukasaun pre-eskolár komunidade iha munisípiu aileu no ainaro, hanesan kontinua foku ba programa hanaran mobile library, ne’ebé karreta lori livru halo simulasaun ba labarik feto no mane sira iha munisípiu ne’e,” nia dehan.
programa mobile library atu haforsa abilidade literasia, imajinasaun, no kreatividade liuhosi biblioteka hale’u, ne’ebé maka plan international realiza hela, ne’ebé atividade ne’e rasik sei realiza durante tinan-lima nia laran.
“ami mós serbisu hamutuk ho ministériu ba programa eskola seguru, ne’ebé hetan fundu hosi united nations children’s fund (unicef),” nia akresenta.
nune’e mós, iha oportunidade ida-ne’e parseiru dezenvolvimentu ne’e apresia ho kolaborasaun mejd durante tinan 10 nia laran, hodi bele lori susesu ba atividade sira.
prezidente institutu jestaun ekipamentu, institutu públiku (ige, i.p, sigla portugés), ermenegilda da costa  laurentina, hateten, nia parte seidauk hetan informasaun relasiona atu harii morru protesaun hodi satán mota besik eskola ensinu sekundáriu tékniku vokasionál (estv) hera no no komunidade nia uma.
“hosi parte ige, i.p rasik seidauk iha informasaun, maibé karik atu halo morru protesaun ba mota sira, ne’e loloos diresaun nasionál estrada ponte kontrolu cheia (dnepcc, sigla portugés) nia responsável,” prezidente institutu hateten ba agência tatoli, iha salaun ministériu obra públika (mop), caicoli, segunda ne’e.
 dnie sujere mop harii morru protesaun besik eskola iha hera
tuir ermenegilda, parte ige, i.p halo de’it normalizasaun mota ne’ebé besik eskola estv ne’e.
“ami bele apoiu iha sá orsa de’it bele. maibé karik iha prosesu konkursu ruma ba morru protesaun ne’e to’o iha ne’ebé ona no karik sei iha prosesu dezeñu, no preprasaun hotu iha dnepcc,” nia akresenta.
antes ne’e, iha segunda (21/02) akontese udan-boot no inundasaun ne’ebé mota tuun ho volume maka’as konsege sobu sala aula ida ho hariis fatin eskola estv hera.
tanba ne’e iha momentu ne’ebá kedan dirijente estv hera hola inisiativa rasik suspende atividade aprendizajen estudante 175 tanba eskola tama iha kondisaun risku dezastre naturál.
estudante finalista na’in-21.567 ne’ebé termina ona estudu iha nível sekundáriu jerál no tékniku vokasionál tinan akadémiku 2021 to’o agora seidauk hetan diploma formál tanba seidauk iha asinatura hosi diretór servisu edukasaun munisípiu dili.
iha sorin seluk, diretór servisu edukasaun munisípiu dili, duarte braganza inklui diretór servisu edukasaun munisipál haat seluk hetan ona ezonerasaun, enkuantu naran iha diploma ne’e uza sira-nia naran, tanba ne’e daudaun ministériu edukasaun juventude no desportu (mejd) halo hela aprosimasaun ho eis diretór edukasaun munisipál na’in-lima atu asina diploma estudante finalista.
eis diretór servisu edukasaun munisípiu dili, duarte braganza, hateten, nia parte prontu asina diploma estudante finalista sira, maibé presiza karta formál hosi komisaun funsaun públika (kfp) atu nune’e bele hetan lejitimidade, tanba daudaun nia nu’udar funsionáriu baibain.
“ha’u hetan ezonerasaun hosi kargu nu’udar diretór molok realiza ezame nasionál ba estudante sira. karik ha’u bele asina diploma sira ne’e bainhira hetan despaixu hosi kfp, maibé kuandu laiha despaixu ha’u sei la asina,” duarte braganza hateten ba agência tatoli via telefónika, segunda ne’e.
 estudante finalista 21.567 seidauk hetan diploma formál
eis diretór ne’e dehan, loloos ninia mandatu to’o loron 31 outubru 2021 mak foin ramata, maibé seidauk kompleta loron ne’e nia hetan ona ezonerasaun.
“karik ha’u-nia mandatu antes ne’e kompleta duni ha’u prontu asina, maibé molok ida-ne’e ha’u hetan ona ezonerasaun, oinsá mak ha’u hanesan funsionáriu baibain ida atu asina fali diploma sira. agora ha’u hanesan eis diretór ida maka asina fali diploma ba estudante finalista sira, entaun kontra ona lei no komete krime foun ida,” nia tenik.
tuir duarte braganza, antes ne’e nia parte konsege hasoru malu ho ministériu edukasaun juventude no desportu, armindo maia, hodi ko’alia kona-ba kestaun ne’e, maibé to’o agora seidauk hetan resposta.
“ha’u hasoru malu ona ho ministru edukasaun juventude no desportu no husu atu haree filafali despaixu ezonerasaun ida ba ha’u no kfp rasik mak bele fó fali despaixu ida mai atu ha’u bele asina, maibé kuandu laiha despaixu ha’u sei la asina. ha’u hatene eskola ho inan-aman sira hein loos ona. parlamentu nasionál simu ona keixa hosi inan-aman sira,maibé seidauk rezolve tanba falta koordenasaun no laiha kapasidade atu hanoin didi’ak molok foti desizaun, ikus mai mosu problema,” nia salienta.
 diretór carlito promete sei halo mudansa ba edukasaun dili
antes ne’e, diretór administrasaun no finansa mejd, antoninho pires, deklara katak kona-ba diploma estudante finalista sira nia, parte ministériu entrega hotu ona ba eskola sira.
“agora estudante sira seidauk simu ne’e parese diretór sira mak seidauk asina. agora ein jerál kona-ba diploma laiha problema,” nia tenik.
iha sorin seluk, diretór eskola ensinu sekundáriu jerál nicolau lobato, comoro, marcos soares paicheco, dehan, parte eskola prepara ona estudante sira-nia diploma ona.
“iha diploma ne’e tau naran diretór sesante, agora problema ida maka eis diretór duarte braganza lakohi asina ho razaun hakarak hetan despaixu hosi kfp. entaun difikulta estudante ne’ebé hakarak kontinua estudante iha rai-li’ur inklui mós sira iha rai-laran, tanba universidade sira ezije hela estudante sira-nia diploma,” nia akresenta.
ba kestaun ne’e,  diresaun nasionál saúde públika liuliu departamentu vijilansia epidemolojia iha ministériu saúde, hahú fulan-janeiru   to’o horiseik  pasiente dengue sa’e ba 2.281, hosi númeru ne’e na’in-30 mak mate.
“situasaun kazu dengue iha timor-leste hosi janeiru mai too horiseik hamutuk kazu 2.281 no kumulativu óbitu na’in 30,” refere nota ne’ebé agência tatoli asesu ohin.
maioria kazu ne’e deteta husi munisípiu dili ho totál 1.413, baucau 105, manatuto 142, covalima 68, ermera ho kazu 90, manufahi 95, viqueque 53, ainaro 27, liquiça 74, aileu 69 no bobonaro 32, lautém 93 no raeoa na’in-tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.413 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan fevereiru tinan 2022, kazu dengue hosi postu administrativu dom alexo iha 757, cristo-rei 312, vera-cruz 146, no nain feto 159.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 286, klínika fatumeta 197, sentru saúde comoro 432, sentru saúde vera-cruz 55, sentru saúde formoza 194, sentru saúde becora 188, klínika madre eliza na’in- ida, sentru saúde atauro 11, sentru saúde metinaro 25, klínika bairru-pité 22 no klínika motael na’in-ida, klínika moris foun na’in-ida.
ms apela ba populasaun
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran, uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
dengue hamate labarik na’in-30, aimoruk fumigasaun foin to’o iha portu dili
sekretariadu tékniku administrasaun eleitorál (stae), sesta ne’e, distribui simultáneamente materiál eleisaun ba sentru votasaun estabelesidu iha territóriu nasionál, hanesan mós iha suku bemori, postu na’in-feto, munisípiu dili estabelese rua ba votante 3.637.
“distribuisaun materiál sensitivu no naun sensitivu to’o ona iha sentru votasaun rua iha suku bemori, daudaun ne’e asegura ona iha sentru ida-idak hodi garante eleisaun prezidensiál iha loron 19 marsu 2022 hahú tuku 07 to’o 15:00,” xefe suku bemori, cristalina pereira soares de oliveira, informa ba agência tatoli, iha ninia knaar fatin, sede suku bemori.
 ohin, stae distribui materiál eleisaun ba sentru votasaun 1.200 iha territóriu nasionál
suku bemori estabelese sentru votasaun iha sede suku ho estasaun votu rua no iha eskola ensinu báziku (ebf) duque de caxias ho estasaun votu rua.
aleinde ne’e, brigada no polling staff sira iha sentru rua halo ona preparasaun ho di’ak no konsege instala ona materiál naun sensitivu sira.
“eleisaun prezidensiál atu la’o di’ak presiza kontribuisaun ema hotu nian hodi garante festa demokrasia, tanba eleisaun sira hanesan ne’e akontese kada tinan-lima, tanba ne’e ema hotu iha obrigasaun kontribui,” nia akresenta.
nune’e, autoridade suku ne’e husu ba responsável eleisaun sira atu tulun malu hodi lori eleisaun ne’e to’o hetan rezultadu di’ak.
“servisu tenke profisionál no tenke iha responsabilidade. tenke tau interese nasionál a’as liu hodi hamiis interese partidária iha prosesu eleisaun ne’e, tanba ho nune’e de’it maka eleisaun ne’e sei la’o ho susesu no hetan rezultadu di’ak,” nia tenik.
tuir dadus hosi stae, to’o loron 08 novembru 2021 eleitór ne’ebé resensiadu no atualizadu foun no tuan iha baze dadus akumula 855.597, kompostu hosi diáspora 6.538 no rai-laran 849.059.
iha eleisaun, stae identifika sentru votasaun hamutuk 1.200 no estasaun votu iha 1.500 iha territóriu tomak.
prosesu reabilitasaun sala aula haat iha eskola ensinu báziku sentrál (ebc, sigla portugés) iha bidau akadiruhun, ne’ebé tama projetu komunitária hosi ministériu edukasaun juventude no desportu (mejd) daudaun atinje ona 20%.

eskola ne’e benefisia programa projetu komunitária hodi reabilita sala aula hitu no sintina ida ho kustu projetu $93.300 resin.
diretór ebc bidau akadiruhun, mateus pinto tilman, hateten prosesu reabilitasaun la’o ona, iha sala haat maka badaen sira sobu ona, sala rua taka ona kalen, sei falta sala rua maka seidauk.
“ita bele dehan sala rua taka ona kalen ne’e atinje ona 20%, aban ka bainrua maka tau tan plafon bele sa’e ona ba 25%. agora ba sala rua seluk foin maka hasai kalen no hamoos, ba oin kuandu taka tan kalen bele atinje ona 45% to’o 50%,” mateus pinto informa ba agência tatoli, iha eskola ebc bidau akadiru-hun, tersa ne’e.
 eskola ebc bidau akadiruhun hahú ona prosesu reabilitasaun sala rua
maski prosesu reabilitasaun iha eskola la’o daudaun, maibé la prejudika atividade ensinu aprendizajen estudante sira, tanba eskola prepara ona sala provizória haat ba estudante hetan matéria. 
“sala provizória sira ne’e eskola prepara iha varanda eskola, tanba ne’e ami-nia estudante hamutuk 200 la lakon direitu atu hetan matéria, maibé oras maka ami hamenus tanba kondisaun matéria ne’ebé estudante sira la hetan ami deside tau fali ba loron tuir mai,” nia akresenta.
tuir responsável eskola, falta tan sala seluk seidauk book, kuandu sobu hotu ona eskola tenke kria tan sala provizória haat ba estudante sira, ne’ebé ho volume estudante bele sa’e ba 400.
iha sorin seluk, bazeia ba observasaun tribunál rekursu (tr) liuhosi desizaun koletiva juiz, kinta (23/06), deside projetu-lei responsabilidade prezidente repúblika (pr) inkonstitusionál.
“nune’e, dekretu parlamentu nasionál númeru 63/v 16 maiu 2022 kona-ba lei responsabilidade prezidente repúblika, ne’ebé parlamentu nasionál manda ba prezidente repúblika hodi promulga ne’e konsidera inkonstitusionalidade formál,” refere nota hosi tr ne’ebe agência tatoli asesu, sesta ne’e.
antes ne’e, parlamentu nasionál (pn) aprova ona projetu-lei ne’e iha finál globál hodi husu halo separasaun poder no natureza rejime semi-prezidensialista iha timor-leste.
 pn aprova projetu lei responsabilidade prezidente repúblika iha finál globál
desizaun konteúdu akordaun ne’e deside liuhosi plenáriu juiz sira iha tr, kompostu hosi maria natércia gusmão (relatora), deolindo dos santos, jacinta correia da costa, no duarte tilman soares.
bazeia ba akordaun juiz sira liuhosi plenáriu tribunál rekursu katak, parlamentu nasionál komete artigu 95 númeru 2, alinea k, konstituisaun rdtl, kona-ba kompeténsia ba matéria estatutu titulár sira-nia estatutu iha estadu nia organizasaun entre prezidente repúblika, ne’ebé la verifika inkonstitusionalidade dekretu ba violasaun artigu 79 no 97 konstituisaun rdtl.
aleinde ne’e, iha rejime semi-prezidensialista hanesan iha timor-leste, iha interpretasaun artigu 95 númeru 2 alinea k konstituisaun rdtl, admite konsagra estatutu responsabilidade kriminál prezidente repúblika, bainhira parlamentu nasionál no governu haree aktu sira la tuir konstituisaun no prinsípiu sira, no inklui viola prinsípiu separasaun poder, ho interdependénsia poder, ne’ebé konsagra iha atigu 69 konstituisaun rdtl.
antes ne’e, iha loron 02 maiu 2022, prezidente repúblika, josé ramos horta, submete pedidu ba tr atu halo revizaun antesipatóriu kona-ba konstitusionalidade hosi projetu-lei responsabilidade prezidente repúblika tuir artigu  149 konstituisaun rdtl kona-ba ‘fiskalizasaun preventivu dalan lei-inan nian.’
 pr horta husu konstitusionalidade projetu-lei responsabilidade pr ba tribunál rekursu
artigu 79 konstituisaun kona-ba ‘hatán ba krime no obrigasaun ba konstituisaun’ sita katak (1). prezidente-repúblika sei iha imunidade bainhira hala’o ninia knaar, (2). prezidente repúblika sei hatán ba tribunál supremu justisa, kona-ba krime ne’ebé akontese bainhira hala’o nia knaar, no mós violasaun momoos no boot kona-ba nia obrigasaun konstitusionál, (3). sei hahú prosesu ne’e iha parlamentu nasionál tuir proposta hosi baluk-lima ida (1/5) ho deliberasaun aprovadu tuir maioria baluk-tolu rua (2/3) hosi deputadu hotu-hotu.
nune’e mós, (4). plenáriu tribunál supremu justisa nian mak sei fó-sai sentensa iha prazu másimu loron 30 nia laran, (5). kondenasaun ne’e katak prezidente nia knaar remata ona no mós labele eleitu fali tan, (6). krime balun ne’ebé la kona-ba hala’o knaar nian, prezidente-repúblika sei hatán mós iha tribunál supremu justisa nian, ne’ebé iha kazu kondenasaun sei hetan hanesan hakotu prezidente nian knaar bainhira nia hetan kondenasaun tama kadeia, no (7). iha kazu fó-sai ona iha númeru uluk ba, parlamentu nasionál mak sei hola inisiativa harii fali imunidade konforme lia-banati iha númeru 3 artigu ne’e nian.
enkuantu, artigu 97 konstituisaun kona-ba ‘inisiativa lei nian’ esplika katak (1). karan hahú lei pertense ba deputadu sira, bankada parlamentár sira no governu, (2). labele aprezenta projetu no proposta lei nian ka alterasaun ne’ebé iha tinan ekonómiku ne’ebé la’o daudaun, foti sa’e despeza no hatún reseita estadu nian ne’ebé mai iha orsamentu ka iha orsamentu ratifikativu sira, (3). projetu no proposta lei ne’ebé sesaun lejizlativu ida la simu, sei bele sisi nafatin iha sesaun ne’e nia laran, (4). projetu no proposta lei sira, ne’ebé la vota ba, bele halo fali iha sesaun lejizlativu ida tuirmai, la’e de’it bainhira termu lejislatura mak la hatán, no (5). proposta lei nian remata ho governu nia demisaun.
artigu 149 konstituisaun kona-ba ‘fiskalizasaun preventivu dalan lei-inan nian’, mensiona katak (1). prezidente repúblika bele husu ba tribunál supremu justisa nian atu halo apresiasaun preventivu kona-ba konstitusionalidade ba naran diploma ida-ne’ebé nia simu atu halo promulgasaun, (2). apresiasaun preventivu ba konstitusionalidade bele husu iha prazu loron 20 nia laran, sura hosi loron ne’ebé simu diploma, maibé tribunál supremu justisa nian tenke fó-sai iha prazu loron 25, ne’ebé prezidente-repúblika bele habadak tanba urjénsia, (3). iha kazu ne’ebé la tuir lei-inan, prezidente repúblika haruka kópia sentensa nian ba governu eh ba parlamentu nasionál, hodi husu atu halo foun fali diploma tuir desizaun tribunál supremu justisa nian, no (4). ho adaptasaun didi’ak tuir artigu 88, lei hatán hakat sa’e vetu tan inkonstitusionalidade, vetu hasoru parlamentu nasionál nia diploma, ne’ebé instituisaun ne’e haruka atu hetan promulgasaun.
 ministériu saúde hamutuk ho united nations population fund (unfpa), kuarta ne’e, realiza semináriu nasionál ho tema ‘haforsa kapasidade setór saúde hodi resposta ba violénsia bazeia jéneru (vbj): integra servisu vbj iha sistema saúde institusionál”.
iha semináriu ne’e, vise ministru sáude bonifacio “maucoli” dos reis, hateten violénsia bazeia ba jéneru sai ona hanesan asuntu problema saúde públika liuliu kontinua sai violasaun komún ba problema direitu umanu iha nasaun jovén timor-leste.
“kazu ne’e sériu no presiza ema hotu nia atensaun no serbisu maka’as partikularmente setór saúde nia intervensaun hodi halo prevensaun no resposta ba kazu violénsia bazeia ba jéneru. tanba setór saúde jeralmente sempre sai hanesan primeiru pontu ba kontaktu kazu violénsia bazeia ba jéneru,” vise ministru saúde bainhira halo abertura ba semináriu ne’e iha timor plaza.
prevalénsia violénsia kontra feto no labarik feto-sira, tuir peskiza demográfika saúde timor-leste tinan 2016 nian, hatudu katak un-tersu (33%) husi feto sira ho idade tinan 15 too 49 sofre ona asaltu fíziku hosi kedas bainhira sira sei tinan 15.
governu timor-leste aprova ona lei no polítika nasionál atu responde ba kazu violénsia bazeia ba jéneru no reafirma kompromisu governu nian ba konvensaun internasionál sira ligadu ba responde ba violénsia kontra feto no labarik feto sira.
nune’e, governu timor-leste toma pozisaun ida forte liuhusi promulga lei kontra violénsia doméstika iha tinan 2010, no deskreve violénsia doméstika hanesan krime públiku, inklui violénsia fízika, psikolójika, seksuál no ekonómika. susessivamente, governu timor-leste mós aprova ona iha 2012 no 2017 no daudaun halo hela revizaun ba planu asaun nasionál ba violénsia bazeia ba jéneru ba tinan 2022 too 2027.
iha tinan 2018, governu timor-leste liuhusi ministériu da saúde aprova ona matadalan nasionál ida ba setór saúde atu responde ba violénsia bazeia ba jéneru iha timor-leste. asaun sira ne’e hotu, hatudu katak governu timor-leste kontinua komprometidu atu responde ba kombate no halakon vbj iha timor-leste iha forma multisetorál.
iha fatin hanesan, reprezenatnte unfpa iha timor-leste, lorna rolls, informa unfpa iha kolaborasaun ho ministériu saúde hodi haforsa kapasidade setór saúde hodi responde  ba violénsia bazeia ba jéneru  liuhusi estabelesimentu espasu iha fasilidade saúde , treinamentu ba pesoál saúde.
“ha’u fiar katak worshop ida ne’e sei fornese oportunidade ne’ebé sufisiente atu elabora oinsá ita bele integra servisu violénsia bazeia ba jénereu ba iha sistema saúde iha timor-leste,” nia akresenta.
entretnatu, ministériu saúde harii ona uma-mahon iha munisípiu ualu hanesan dili, bobonaro, ermera, liquiça, viqueque, covalima, baucau no rejiaun administrasaun espesiál oé-cusse no ambeno (raeoa) atu atende ba ema ne’ebé hetan violénsia bazeia ba jéneru.
 ms hahú koordena ministériu kompetente implementa lei sistema saúde
fundu dezenvolvimentu kapitál umanu (fdch, sigla portugés) entrega bolsa estudu ba estudante 95, hanesan parte ida hosi programa ‘bolsa hakbiit’, hodi kontinua estudu iha instituisaun ensinu superiór cristal (isc).
nune’e, fdch realiza asinatura akordu no entrega bolsa hakbiit ba bolseiru 95 iha isc iha salaun intitutu iha balide, kuarta (06/04).
“bolseiru sira sei hala’o estudu iha fakuldade edukasaun na’in-72, ne’ebé sei fahe ba departamentu biolojia na’in-12, departamentu fízika na’in-11, departamentu lian portugés na’in 25, departamentu matemátika na’in-lima no departamentu kímika na’in-sia,” refere nota ne’ebé agência tatoli asesu, kinta ne’e.
 messk loke vaga 1.000 programa bolsa hakbiit iha tinan 2022
nune’e mós, bolseiru na’in-23 seluk integra iha fakuldade saúde, sei hala’o estudu iha departementu parteira na’in-11 no departementu infermajen na’in-12.
enkuantu, seremónia asina kontratu simbólika ne’e hosi bolseiru sira no hetan vistu nu’udar testemuña hosi reitór isc, sebastião pereira, no sei entrega mós ba diretór ezekutivu fdch, cristóvão dos reis, hodi asina.
hafoin ramata asina kontratu ho estudante sira, xefe departamentu mídia no relasaun públika, maximiano boavida pereira, ne’ebé reprezentante diretór ezekutivu fdch entrega direita estudante bolseiru bolsa hakbiit sira ba ics, ne’ebé simu direta hosi reitór isc, sebastião pereira no akompaña hosi prezidente ezekutivu fundasaun cristal, agostinho dos santos.
atividade ne’e partisipa hosi vise-reitór isc, jacinto de oliveira junior, xefe departamentu isc, dosente inklui estudante bolsa hakbiit ba etapa dahuluk iha tinan 2021 inklui estudante bolsa hakbiit tinan 2022 hamutuk 95.
 ministériu saúde (ms) liuhosi diresaun nasionál saúde públika liuliu departamentu vijilánsia epidemolojia, hahú fulan-janeiru  to’o horisehik  pasiente dengue sa’e ba 3.305, hosi númeru ne’e na’in-37 mak mate.
“situasaun kazu dengue iha timor-leste hosi janeiru mai to’o horiseik hamutuk kazu 3.305 no kumulativu óbitu na’in-37,” refere nota ne’ebé agência tatoli asesu ohin.
maioria kazu ne’e deteta husi munisípiu dili ho totál 2.227 baucau 129, manatuto 164, covalima 115, ermera ho kazu 90, manufahi 101 viqueque 57, ainaro 43, liquiça 98, aileu 85 no bobonaro 43 lautem 113, no raeoa haat.
munisípiu dili nafatin rejista kazu ne’ebe a’as iha primeira semana   desimu primeiru semana fulan fevereiru 2022, ho totál kazu 2.227.
to’o ohin loron desimu primeiru semana fulan fevereiru 2022, kazu dengue hosi postu administrativu dom alexo iha 1236, cristo-rei 401, vera-cruz 250 no nain-feto 294.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 387, klínika fatumeta 235, sentru saúde comoro 733, sentru saúde vera-cruz 181, sentru saúde formoza 361, sentru saúde becora 231, klínika madre eliza ida, sentru saúde atauro 11, sentru saúde metinaro 28, klínika bairru-pité 58 no klínika motael na’in-rua klínika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala-ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   ms-oms lansa matadalan nasionál ba jestaun klínika surtu dengue
 komandu polisia nasionál timor-leste (pntl) munisípiu dili liuhosi departamentu unidade tránzitu halo apreensaun ba motorizada hamutuk 84 tanba viola kódigu estada.
“ita nia operasaun ba motorizada sira iha tempu kalan, iha loron 13 to’o 19 juñu konsege halo apreensaun ba motor hamutuk-84,” komandante pntl, munisipiu dili, superintendente xefe henrique da costa, hateten liuhosi konferénsia imprensa ne’ebé hala’o iha nia kna’ar-fatin, caicoli, kinta ne’e.
nia dehan, pntl nota infratór maioria laiha karta kondusaun no laiha asesór hanesan xapa matríkula, lampu no espellu.
ba motorizada-sira ne’ebé halo apreensaun tuir lei, infratór-sira sei lori billete apreensaun ba selu multa iha banku, lori fali resibu hodi ba foti motór atu aproveita trata dokumentu no monta asesor motór nian.
komandu munisípiu dili realiza operasaun kalan hodi dezenvolve kampaña ‘dili hakmatek’ inklui atu eduka sidadaun-sira hodi respeita lei tránzitu no kódigu estrada.
“motorista sira balun kumpre hodi selu ona koema no balun seidauk seluk, tanba ne’e maka motór sira barak maka sei para iha ne’e,” superintendente xefe afirma.
nune’e, komandu pntl dili ne’e husu ba komunidade sira atu uza motor no karreta tenke kumpre kódigu estrada, liuliu labele haluha asesoria no dokumentu motór ne’e.
 kampaña ikus, pntl halo apreensaun ba motór hamutuk 300
kandidatu prezidente repúblika períodu 2022-2027 ho númeru sorteiu rua (2), francisco guterres lú olo, simu rezultadu derrota iha eleisaun prezidensiál segundu volta no kongratula ninia adversáriu josé ramos horta ne’ebé povu fó konfiansa sai prezidente repúblika períodu 2022-2027.

kandidatu prezidente repúblika períodu 2022-2027 ho númeru sorteiu rua (2), francisco guterres lú olo. antónio dasiparu.
“rezultadu eleisaun prezidensiál hatudu ona jose ramos horta sai prezidente repúblika ba períodu 2022-2027 mak vontade povu liuhosi eleisaun direitu no demokrátika ne’ebé garante iha konstitusaun. ha’u simu rezultadu eleisaun demokrátiku ho laran hakmatek, nune’e ha’u hato’o parabéns ba prezidente eleitu,” kandidatu prezidente repúblika, francisco guterres lú olo, hateten ba jornalista sira liu hosi konferénsia imprensa iha luz clarita, sedta ne’e.
nia espera, pr eleitu koopera ho parlamentu nasionál no órgaun soberania seluk hodi servisu hamutuk no hatudu konkista ne’ebé timor-leste hetan ona iha tinan lima liu ba, atu kontinua.
biban ne’e, lú olo agradese ba apoiu hotu hosi partidu fretilin hosi estrutura nasionál to’o baze ne’ebé durante ne’e servisu makaas ba nia kandidatura hodi re-kandidata an.
nune’e mós, apoiu forsa polítika hosi partidu libertasaun populár (plp), kmanek haburas unidade nasionál timoroan (khunto), os verdes, frente mudansa, órganizasaun arte marsiál no órganizasaun rezisténsia ho sira seluk iha eleisaun segunda volta.
“aproveita hodi agradese ba sekretáriu jerál partidu fretilin, mari alkatiri ho estrutura hotu esforsu no dedikasaun tomak iha ha’u-nia kandidatura. no, ha’u kontente tebes iha eleisaun segunda volta partisipa direta iha kampaña hosi prezidente partidu plp, taur matan ruak no konsilleiru másimu partidu khunto ninian,” nia hateten.
kandidatu hosi partidu fretilin ne’e kongratula mós povu timor-leste ne’ebé hatudu maturidade boot hodi kria pás no estabilidade iha tempu kampaña no eleisaun 19 abríl ne’e la’o ho hakmatek tebes.
“parabeniza ba povu tomak hatudu maturidade pás no dame, mezmu iha insidente ki’ik balun maibé ita bele sente iha ambitu hakmatek no demokrátiku,” nia dehan.
nia agradese mó ba servisu hosi órgaun eleitorál sekretáriadu tékniku administrasaun eleitorál (stae), komisaun nasionál eleisaun (cne, siglá portugés) ne’ebé organiza prosesu eleisaun tomak la’o di’ak, ho mós polísia nasionál timor-leste (pntl), falintil forsa defeza timor-leste (f-fdtl) asegura seguransa hodi garante pás no estabilidade iha prosesu tomak.
atuál prezidente repúblika ne’e nafatin apela ba povu tomak hodi kria pás no estabilidade hodi prontu simu rezultadu eleisaun ne’ebé iha tanba prosesu demokrásia la’o hanesan ne’e.
enkuantu, nia  dehan, naturalmente lakon iha prosesu demokrátiku ne’e partidu rasik sempre iha avaliasaun iha tempu oin mai.
sekretáriu jerál partidu fretilin, mari alkatiri, reafirma nia admirasaun ba kandidatu hosi partidu fretilin ne’ebé korajen ho dignidade atu aseita rezultadu ida-ne’e.
“ha’u laiha liafuan, sei marka loron ida mak ko’alia maibé hanesan sekretáriu jerál fretilin, ha’u bele dehan fretilin hein hela ita boot (lú olo),” nia dehan.
prezidente partidu plp, taur matan ruak, hateten estrutura partidu plp kontente hodi servisu hamutuk ho kandidatu prezidente repúblika francisco guterres lú olo iha prosesu eleisaun segunda volta ne’e.
“tanba previlejiu ne’ebé ami ho servisu hamutuk no ami kontente loos bele partila momentu sira hanesan ne’e, hodi haburas demokrásia no hametin estabilidade, pás iha ita-nia rain,” nia hateten.
nune’e, atuál primeiru-ministru oitavu governu hakarak parabeniza povu ba konkista ida-ne’e no parabeniza kandidatu mais votadu no mós kandidatu lú olo rasik.
reprezenta konselleiru másimu partidu khunto, nicolau lino freitas, hateten kandidadu ema ne’ebé pasiensia rona hodi pasiénsia simu, nune’e khunto suporta nafatin no prosesu demokrásia mak la’o nune’e no nafatin kontribui ba pás no estabilidade.
entertantu, iha komferénsia imprensa ne’e partisipa mó hosi prezidente os verdes, antonio lelahuno cruz ho prezidente interinu partidu frente mudansa, igídio ‘la manas la malirin’.
enkuantu, tuir sekretáriadu tékniku administrasaun eleitorál (stae) konklui ona apuramentu iha nivél nasionál hafoin kontajen nível munisipál no diáspora iha loron 20 abríl 2022 hatudu kandidatu prezidente repúblika ho númeru sorteiu ida (1) josé ramos horta ho votu 397,145 (62,09 %) no kandidatu ho númeru sorteiu rua (2) francisco guterres lú olo ho votu 242,440 (37,91%).
nune’e, stae haruka ona rezultadu materiál apuramentu nasionál provizóriu ba komisaun nasionál eleisaun (cne) hodi verfika apuramentu nasionál iha cne durante oras 72 molok submete ba tribunál rekursu hodi foti desizaun ikus tuir lei eleisaun prezidensiál.
kandidata prezidente repúblika períodu 2022-2027 ho númeru sorteiru 9, armanda berta dos santos, kuarta ne’e, realiza atividade kampaña ho tipu aberta iha eis merkadu tono, sub rejiaun pante macassar, rejiaun administrativa espesiál oé-cusse ambeno (raeoa).

armanda berta hato’o nia kompromisu eleitorál katak bainhira povu fó fiar no eleitu sai xefe estadu mak sei ppropoin ba ezekutivu hodi fó prioridade no hametin timor-oan nia identidade liuhosi promove kultura.
“hametin timor-oan nia identidade hodi promove kultura, simbólu tradisionál hanesan língua, uma lisan, taís no fiar kristaun ho konfisaun relijiozu ne’ebé timor-leste iha hodi hariku identidade nasionál,” aramanda berta hateten ba apoiante atus ba rihun ne’ebé partisipa iha kampaña eleitorál ne’e.
aleinde ne’e, nia dehan, daudaun ne’e timor-leste depende hela ba mina-rai ne’ebé loron ida sei maran, tanba ne’e sei fó hanoin nafatin ba governu atu jere ho loloos ita-nia rikusoin sira-ne’ebé la’ós mina-rai de’it maibé hanesan marmore (marmer), aikameli, kafé no setór produtivu sira seluk tan hodi fó retornu ekonómiku.
nia promote, bainhira sai xefe estadu mak sei halo knar tuir vizaun no misaun ne’ebé hatuur ona iha konstituisaun.
“se imi fó fiar eleitu nu’udar prezidente repúblika mak sei halo tuir ha’u-nia vizaun no misaun ne’ebé hatuur ona iha konstituisaun hodi hametin estadu ddireitu demokrátiku lori progresu prosperidade ba povu tomak nia moris di’ak,” nia dehan.
apoiante kandidata prezidente repúblika períodu 2022-2027 ho númeru sorteiru 9, armanda berta dos santos, partisipa iha kampaña ne’ebé realiza iha raeoa, kuarta (09/03). nelson de sousa.
nune’e mós, prezidente repúblika sei promove diálogu ho parte hotu hodi hamtein pás no diskute diverjénsia sira hodi lori dezenvolvimentu nasaun ba oin, no garante andamentu dezenvolvimentu liberdade ba sirkulasaun populasaun sira-nian durante oras 24 hodi hala’o atividade saida de’it hanesan negósiu lahó ta’uk ka ameasa.
xefe estadu mós sai nu’udar komandante supremu, mak sei fó prioridade hodi fó atensaun másimu ba área defeza no seguransa hodi bele garante estadu nia soberania, nune’e sei fó hanoin nafatin ba governu atu kria kondisaun ne’ebé dignu ba instituisaun rua ne’e.
liga ba relasaun internasionál, knar ida hosi xefe estadu nian mak sei hametin kooperasaun ho nasaun viziñu no multilaterál iha mundu hanesan cplp, asean ne’ebé durante ne’e apoiu timor-leste liuhosi área ekonómia, edukasaun no seluk tán.
“ha’u sei esforsu ho kapasidade tomak servisu hamutuk ho parte hotu no órgaun soberania hanesan governu, parlamentu nasionál, tribunál rekursu bele kumpre kompromisu eleitorál ne’e, nia hateten.
vise segundu partidu khunto, joaquim gusmão, hateten kandidata prezidente repúblika armanda berta iha ona kopasidade, nune’e husu povu oé-cusse atu fó apoiu iha eleisaun mai hodi lori ba tuur iha palásiu presidente repúblika hodi servi povu tomak.
apoiante kandidata prezidente repúblika períodu 2022-2027 ho númeru sorteiru 9, armanda berta dos santos, partisipa iha kampaña ne’ebé realiza iha raeoa, kuarta (09/03). nelson de sousa.
apoiante feto ida, margarida noelbena hateten hanesan apoiante no populasaun depozita konfiansa tomak ba kandidatu xefe estadu armanda berta nu’udar feto maluk ho iha esperansa boot ho vizaun no misaun ne’ebé hato’o, ho hanoin di’ak ba povu nia moris iha aspeitu oioin hanesan saúde, edukasaun, estrada, bee-moos hodi ko’alia ho governu atu bele tau atensaun.
apoiante seluk, juventus elo hato’o nia espetativa ba kandidatura bainhira sai pr mak sei kumpre knar hanesan inan ba nasaun tuir de’it lei inan.
kampaña la’o di’ak
entretantu, diretór komisaun nasionál eleisaun (cne, siglá portugés) rejiaun administrativu espesiál oé-cusse ambeno (raeoa), tomás okui, informa tuir supervizaun kampaña  kandidatu prezidente repúblika períodu 2022-2027 ho númeru sorteiru 9, armanda berta dos santos, ne’ebé realiza iha raeoa ne’e lao di’ak.
diretór komisaun nasionál eleisaun (cne, siglá portugés) rejiaun administrativu espesiál oé-cusse ambeno (raeoa), tomás okui. nelson de sousa.
“hanoin, kampaña kandidatu pr ho númeru sorteiru 9 tuir oráriu ne’ebé iha hosi inisíu to’o ramata. situasaun jeralmente la’o di’ak tuir prosedimentu lei eleitorál nian,” diretór cne ne’e hateten ba tatoli hafoin hala’o supervizaun iha fatin kampaña.
nia husu atu kandidatu prezidente repúblika sira kontinua kumpre nafatin prosedimentu kampaña no promove pás iha kampaña tuir mai.
maske nune’e, tuir sira-nia observasaun nota katak iha kampaña eleitorál ne’e labarik sira barak mak partisipa iha atividade kampaña refere maibé la’ós ekipa susesu mak organiza sira.
“kampaña la’ós ekipa susesu sira mak mobiliza maibé tanba laiha konsiénsia hosi inan-aman sira mak haruka oan sira atu labele partisipa, no mós iha divertimentu muzíka rame, nune’e labarik ida-idak mós ba partisipa,” nia dehan.
observa mós kandidatura aprezenta hodi hato’o de’it knaar vizaun ho misaun prezidente repúblika no kompromisu eleitorál ba programa.
entertantu, cne raeoa rekruta ona ofisiál na’in-88 hodi destaka iha rejiaun ne’e hodi halo supervizaun ba prosesu kampaña to’o eleisaun.
iha kampaña eleitorál superviziona hosi komisaun nasionál eleisaun (cne, siglá portugés), observadór internasionál, provedória direitu umanu no justisa (pdhj), no hetan apoiu seguransa másimu hosi polísia nasionál timor-leste (pntl), komandu pntl munisípiu oé-cusse.
kampaña ne’e kumpre oráriu hosi órgaun eleitorál ne’ebé hala’o iha tuku 14h30 no ramata iha tuku 5:40 lorokraik. tuir observasaun tatoli iha terrenu kampaña ne’e partisipa hosi apoiante besik 2.000.
diretóra servisu saúde munisípiu dili agostinha segurado hateten, ekipa saúde kontinua halo fumigasaun ba área risku sira hodi  kombate moras dengue iha munisípiu dili.

“fumigasaun  daudaun ne’e ita konsentra ba se  mak identifika moras sei direita ba halo intervensaun  hodi   rega susuk.  maibé,  bainhira mak sira hetan ona fumigasaun  ekipa sira sei la ba. maibé, sei  haruka ekipa  saúde   halo  esplikasaun no  edukasaun ba komunidade sira iha área risku  dengue,”  diretora servisu saúde munisípiu dili agostinha segurado hateten ba jornalista sira iha nia kna’ar fatin, bairro formoza, dili, ohin.
nia hateten, iha aldeia ida la bele rega susuk dala tolu iha fulan ida nia laran, se lae   fó moras ba komunidade sira. “aldeia ida la bele rega dala tolu iha fulan ida nia laran, se lae  sei fó impaktu moras  ba komunidade ka  labarik sira. ho ida ne’e  mak presija haforsa fali edukasaun  saúde ne’ebé   mak ita iha ba komunidade sira,” nia informa.
área ne’ebé risku  dengue iha  munisípiu dili  aas liu mak postu adminsitrativu dom aleixo, tuir  kedan cristo rei, nain feto, vera cruz, atauro no metinaro. maibé, ekipa saúde nafatin halo intervensaun  tanba  ekipamentu  mediku abate no malation   sei sufisiente.
parte seluk,  diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru   to’o horiseik  pasiente dengue sa’e ba 4.463. hosi númeru ne’e na’in 50 mak mate.
“situasaun kazu dengue iha timor-leste hosi janeiru mai too horiseik hamutuk kazu 4.463 no kumulativu óbitu na’in 50,” hakerek karta komunikadu  ne’ebé agência tatoli asesu ohin.
maioria kazu ne’e deteta husi munisípiu dili ho totál 3.030, baucau  296, manatuto 173, covalima 142, ermera ho kazu 118, manufahi 171,viqueque 75, ainaro 45, liquiça 113, aileu  87  no bobonaro 54, lautem 153, no raeoa neen.
munisípiu dili nafatin rejista kazu ne’ebe a’as iha primeira semana desimu sexto fulan abril 2022, ho totál kazu  3.030 kazu.
to’o ohin loron iha desimu oitavu semana fulan abril 2022, kazu dengue  hosi  postu administrativu dom alexo iha  1.791, cristo-rei 472, vera-cruz 322, no nain feto 381.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 516, klínika fatumeta 275, sentru saúde comoro 1105, sentru saúde vera-cruz 226, sentru saúde formoza 541, sentru saúde becora 248, klinika madre eliza ida, sentru saúde atauro  11,sentru saúde metinaro 40 klínika bairru-pité 59  no klínika motael na’in-rua klinika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atu bele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida.
hamo’os sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron no so’e lixu iha nia fatin.
notísia relevante :   prevene dengue: ms halo fumigasaun rutina iha kapitál dili
centro nacionál chega (cnc), kinta (31/03) ne’e atribui prémiu ba jestór rádiu komunidade 15 iha timor-leste nu’udar apresiasaun ba kooperasaun servisu liuhosi diseminasaun informasaun ba komunidade sira ho pás liu-liu disemina konteúdu rekomendasaun hosi relatóriu cavr “chega!”.

 cnc-ci fasilita formasaun “jornalizmu ba pás” ba jornalista 34
diretór relasaun externa no komunikasaun iha centro nacionál chega (cnc), gaudensio sousa, hateten prémiu ida-ne’e cnc atribui ba rádiu komunidade sira tanba servisu hamutuk iha diseminasaun informasaun ne’ebé cnc halo no rádiu komunidade fasilita hodi transmite iha sira-nia munisípiu idak-idak iha tinan kotuk.
“foin daudaun iha tinan kotuk mós prémiu balun entrega ba konsellu imprensa, tanbá hanesan parseriu. ida-ne’e foku de’it ba parseiru estrátejiku cnc ni’an ne’ebé tulun cnc iha prosesu diseminasasaun informasaun ba komunidade sira ho pás hosi rekomendausan sira iha relatóriu chega!,” gaudensio sousa hateten lia hirak ne’e iha ámbitu enseramentu formasaun ba jornalista 34 kona-bá “jornalizmun ba pás” ho tema “promove no proteze direitu umanu hodi kontribui ba paz no estabilidade iha rai laran” iha salaun paróquia imaculado coraçáo de maria, maubisse, kinta ne’e.
jestora rádiu komunidade matebian, dulce santina belo, agradese ba cnc ne’ebé durante tinan rua (2) halo kooperasaun hamutuk ho rádiu komunidade sira hodi transmite informasaun ne’ebé fó hosi cnc, liuhosi kanál rádiu ba komunidade ho programa chega! ba esperansa no ita-nia memória.
“ho programa ne’e, ha’u hanoin katak bele fó hanoin mós ba ita-nia komunidade sira iha área remotas, hodi bele loke sira-nia hanoin oinsa atu bele hato’o sira-nia problema hirak ne’ebé durante ne’e sira hasoru, liga ho programa ne’ebé cnc oferese,” nia hateten.
entretantu, iha atribuisaun prémiu ba jestór  ne’e, cnc atribui ba rádiu komunidade 15 hanesan rádiu komunidade lian manukoko atauro, rádiu komunidade matebian baucau, rádiu coulelemai sahe bucoli baucau, rádiu komunidade mauloko maubisse, rádiu komunidade manufahi, rádiu komunidade maliana.
prémiu ne’e mós ba rádiu komunidade covataroman suai, rádiu komunidade tatamalau ainaro, rádiu komunidade lospalos, rádiu komunidade povu viqueqeu, rádiu komunidade tokodede liquiça, rádiu komunidade raihusar aileu no rádiu komunidade atoni lifau oé-cusse.
prezidente repúblika, francisco guterres ‘lú olo’, husu deputadu sira iha parlamentu nasionál kinta lejislatura atu identifika lakuna ruma iha konstituisaun atu bele halo revizaun.

 polítiku-na’in presiza refleta konstituisaun define objetivu estadu lori povu moris di’ak
“iha ha’u-nia diskursu hato’o katak bainhira iha semináriu ida-ne’e deskobre lakuna ne’ebé nota periódu atu bele halo revizaun ba konstituisaun liuhosi parlamentu nasionál iha kompeténsia rasik, atu halo hodi hadia di’ak liután,” pr lú olohateten ba jornalista sira hafoin abertura semináriu ho tema ‘’por ocasião dos 20 anos da constituição da república democrática de timor-leste’’ ne’ebé organiza hosi parlamentu nasionál servisu hamutuk ho universidade nasionál timor lorosa’e (untl), iha edifísiu ministéiru finansa, aitarak laran, tersa ne’e.
xefe estadu ne’e hateten, atu halo revizaun ba konstituisaun presiza haree katak mateira balun ne’ebé iha konstituisaun ita labele book mak forma repúblikanu estadu ninian, prinsípiu separasaun podér no ida seluk iha estadu emerjénsia ne’e mós ita labele book.
purtantu, atu revizaun ba konstituisaun tenke respeita prinsípiu matéria ne’ebé mak tau iha konstituisaun ho prinsípiu temporáriu nian katak ho tempu ne’ebé mak bele no ida-ne’ebé labele.
“semi-prezidensilista iha konstituisaun nia substánsia mak ba separasaun podér hotu hodi labele iha podér absoluta órgaun ida-idak nian, nune’e presiza hanoin katak atu bele garante prinsípiu separasaun podér tenke iha duni,” nia hateten.
tinan 20 kona-ba timor-leste nia konstituisaun rezumu iha aspeitu fundamentál rua ka tolu. primeiru, direitu liberdade fundamentál sidadaun hotu sira-nian ne’ebé hodi hatuur estadu direitu demokrátiku no sein direitu liberdade ema ida-idak ninian.
“bainhira ita iha konstituisaun tenke iha duni ita-nia ema sira-ne’ebé iha direitu garantidu nia liberdade iha atu bele expresa, moris no la’o ba iha ne’ebe. etaun, direitu liberdade no fundamentál sidadaun sai hanesan kestaun katak sai hanesan esénsia atu hatuur estadu direitu demokrátiku,” nia esplika.
segundu, estadu direitu demokrátiku signifika uma organizasaun podér polítiku ne’ebé tuir ita-nia konstituisaun katak soberania rezide iha povu ka povu mak soberanu liu atu deside liuhosi eleisaun livre, demokrátiku, periódiku, pesoál atu bele lori nain-ulun sira atu exerse podér polítika.
terseiru, exersísiu podér polítiku ida-ne’e tenke halo liuhosi prinsípiu separasaun poder entre órgaun soberania atu labele iha de’it órgaun ida mak komanda órgaun sira seluk hotu, maibé iha prinsípiu ida-ne’e konsagra interdepedénsia entre órgaun soberania sira katak tenke iha relasaun instituisional forte hodi nune’e estadu ne’e bele la’o.
prezidente repúblika ne’e hateten, pontu dahaat mak sistema semi-prezidensialista ne’ebé hatuur iha prinsípiu separasaun podér katak laiha ema ida mesak de’it mak bele komanda, dalaruma ema hateten prezidente repúblika mak boot liu no tenke deside hotu, la’ós hanesan ne’e.
“hanesan iha ha’u-nia diskursu hateten bainhira atu halo aktu disolusaun parlamentu nasionál ida-ne’e la’ós podér absoluta pr nian maibé podér ida relativu hatur iha konstituisaun katak bainhira iha situasaun sira-ne’ebé hanesan krize grave instituisionál ninian, iha ne’e mak pr bele uza nia kompeténsia atu halo disolusaun.
vise prezidente parlamentu nasionál, maria angelina sarmento, hateten semináriu ne’e lori entidade importante hotu iha ita-nia sosiedade atu bele fó perspektiva no reflesaun ba ita kona-ba pasajen depois existénsia konstituisaun repúblika demokrátika timor-leste (krdtl) to’o tinan 20 progresu to’o iha ne’ebé ho dezafiu saida de’it.
ida-ne’e bele ajuda tebes ‘órgaun soberania parlamentu nasionál atu haree fali ninia papél importante iha faze ida-ne’e atu oinsá bele kompromete an hakruuk hala’o knar mandatu konstituisionál sira-ne’ebé hatuur iha konstituisaun.
semináriu ne’e aprezenta hosi oradór dahuluk hanesan diretór ajar, josé luis oliveira, diretór cepad, joão boavida, padre júlio crispim, prezidente konsellu imprensa, virgílio guterres, eis deputada assembleia konstituiente, lúcia lobato hodi   aprezenta perspektiva sosiedade sivíl kona-ba konstituisaun-objetivu estadu no dezenvolvimentu sosiedade timorense.
oradór daruak, juiza konselleiru tribunál rekursu, maria natércia gusmão perreira, provedoria direitu umanu no justisa (pdhj), jesuina maria, asesór jurídiku prezidensia repúblika, jorge graça no dosente untl, alexantre corte real de araújo, hodi ko’alia kona-ba konstituisaun no konstrusaun demokrásia iha timor-leste ne’ebé la’o, dezafiu no futuru.
hafoin prezidente repúblika, francisco guterres ‘lú olo’ promulga dekretu-lei kona-ba atribuisaun subsídiu kombustível ba operadór transporte rodoviáriu públiku, transporte aéreu no marítimu nasionál, inklui adkirente kombustível destinadu ba atividade agríkola no piskatória, maka tempu badak governu sei implementa.
“tarde liu semana oin ita-nia operadór transporte rodaviáriu públiku no seluk sei hetan subsídiu kombustível hanaran voucher,” ministru petróleu no minerál (mpm), victór da conceição soares, hateten iha ninia knaar fatin, bebora, kinta ne’e.
 pr lú olo promulga dekretu-lei subsídiu kombustível
tuir ministru, implementasaun lejizlasaun ne’e iha komplexidade tanba presiza kolaborasaun liña ministeriál, instituisaun direta no indireta estadu hanesan mpm, ministériu transporte no komunikasaun (mtk), ministériu turizmu komérsiu no indústria (mtki), ministériu agrikultura no peska (map), no seluk tan.
“kada ministériu ida-idak sei haree ninia serbisu, hanesan mtki regula kustu kombustível no parte legál hosi mpm inklui ajénsia sira ne’ebé responsável ba regula presu kombustível iha situasaun krize, empreza sira labele inventa presu no halo fali merkadu negru presu, sira-nia marjen lukru tenke tuir nafatin folin ne’ebé iha labele inventa,” nia akresenta.
map sei simu dadus hosi baze, kona-ba agrikultór hira mak daudaun halo to’os no natar inklui peskadór sira ne’ebé hala’o atividade peska.
enkuantu, mtk hatama sertifikadu ka lisensa transporte operasionál hanesan taxi no mikrolete sira ne’ebé rejistradu atu hetan subsídiu, maibé sira ne’ebé la rejistu sei la hetan.
“ohin ekipa hosi liña ministeriál halo reuniaun no kada ministériu halo ninia diploma tanba idaidak tenke hatene kontrola dadus ba ninia setór rasik, atu nune’e garante funsionamentu ministériu ida-idak tuir espíritu diploma ministeriál, ne’ebé ita esforsu iha loron hirak ne’e atu tempu badak sei implementa,” governante ne’e informa.
mekanizmu implementa programa subsídiu kombustível ne’e rasik ho voucher no daudaun auroridade nasionál petróleu no minerál (anpm) sei haree.
“presiza dadus hosi ministériu transporte no komunikasaun no ministériu agrikultura no peska atu prodús voucher. ekipa téknika agora sei serbisu hela, ita espera loron hirak tuir mai bele halo hotu nune’e  ita ezekuta lalais dekretu-lei ne’e,” nia tenik.
anpm sei identifika estasaun kombustível ne’ebé sei simu voucher ba subsídiu kombustível.
“empreza sira ne’ebé rejistradu no sertifikadu, anpm sei buka hela dalan maibé governu hakarak ne’e hotu tenke kumpre,” ministru salienta.
ministru petróleu no minerál, víctor da conceição soares, aprezenta projetu dekretu-lei ba atribuisaun subsídiu kombustível, iha reuniaun konsellu ministru (km) no hetan ona aprovasaun.

ministru prezidénsia konsellu ministru interinu, rui augusto gomes, informa, subsídiu hanaran ‘voucher kombustível’ sei fó ba operadór transporte rodoviáriu públiku, operadór transporte aéreu no marítima nasionál no kompradór kombustível ne’ebé hala’o atividade agríkola no peska nian.
“voucer ida-ne’e, ezemplu iha presu kombustível gazolina litru ida $1, maibé derrepente sa’e ba $1,25, entaun $0,25 ne’e maka sei subsidia hosi governu, ita konzela presu konvustível, ida-ne’e maka intensaun hosi dekretu-lei ne’e,” ministru esplika hafoin reuniaun ezekutivu, iha palásiu governu.
 anmp rekomenda opsaun tolu ba governu hodi kontrola folin kombustível
tuir atuál ministru finansa, inisiativa ne’e mosu tanba haree ba situasaun ne’ebé akontese iha ukránia, ne’ebé provoka aumentu substansiál ba folin petróleu.
“diploma ne’e hakarak garante estabilidade presu kombustível no evita konsekuénsia prejudisiál ba ekonomia no konsumidór sira. tanba ne’e, presiza títulu exesionál no tranzitóriu atu halo intervensaun iha merkadu kombustível, ho hanoin atu hamenus impaktu aumentu presu kombustível ba transporte públiku no atividade fundamentál sira seluk ba ekonomia nasionál,” governante ne’e dehan.
 tane konsumidór husu mpm regula folin kombustível
diploma ne’e sei válidu to’o loron 31 jullu 2022 no bele mós prolonga karik iha kondisaun exesionál ba aumentu presu iha merkadu kombustível kontinua la estável.
“subsídiu ne’e sei implementa liuhosi diskontu iha estasaun kombustível ho ninia montante ne’ebé korespondente ba 100%, hosi valór diferensa entre folin gazolina ka gazóleu litru ida iha dezembru 2021 no folin gazolina ka gazóleu litru ida iha data fó sai voucher kombustível, ho konsiderasaun ba tipu kombustível no ninia karakterístika sira,” nia tenik.
prezidente konsellu administrasaun fundu desenvolvimentu kapitál umanu (fdch, sigla portugés) no atuál ministru ensinu superiór siénsia no kultura (messk), longuinhos dos santos,  nomeia cristovão dos reis hanesan diretór ezekutivu hodi troka hermenegildo da silva.
“ha’u husu ba diretór sesante atu kontinua kolabora ho diretór foun hodi hala’o serbisu, nune’e bele lori progresu dezenvolvimentu nasaun nian, liuliu iha dezenvolvimentu rekursu umanu iha timor-leste,” refere nota ne’ebé agência tatoli asesu, sesta ne’e.
 oje 2022: pn aprova orsamentu millaun $12 ba fdch
nomeasaun cristovão dos reis, ne’ebé hanesan mós funsionáriu públiku, mai ho objetivu atu lori ambiente foun ba serbisu.
biban ne’e, prezidente konsellu administrasaun fdch, hato’o agradesimentu ba diretór sesante fdch hermenegildo da silva, tanba maski hala’o ninia knaar durante fulan-neen maibé konsege hala’o serbisu importante sira.
diretór ezekutivu fdch foun, cristovão dos reis, komprometidu sei lori instituisaun ba oin ho apoiu hosi ekipa serbisu, tanba instituisaun ne’e iha papél importante prepara joven ba fututu país.
“ho konfiansa ne’ebé haraik mai ha’u, sente todan, maibé ha’u-nia família boot fdch besik 50, ha’u ho sira, sira ho ha’u, todan ne’ebé mak iha ami hamutuk hodi hakat, ha’u fó konfiansa tomak ba ita-boot sira atu ita serbisu hamutuk lori fdch ba oin,” diretór ezekutivu dehan.
nune’e mós, diretór ezekutivu fdch sesante, hermenegildo da silva, agradese ba konfiansa ne’ebé depozita ba nia hodi lidera instituisaun ne’e.
“mandatu finaliza ona, antes ne’e diretora ezekutiva fdch sesante rezigna-an tanba asuntu família,” nia akresenta.
cristovão dos reis durante ne’e halo knaar nu’udar dosente iha universidade nasional timor-lorosa’e (untl) no nia mós nu’udar benefisiáriu bolsa estudu fdch, ne’ebé hasai estudu doutoramentu iha portugal.
 ministériu saúde (ms) sei distribui ventiladór 50 ba iha ospitais referensia iha munsípiu sira hodi bele halo atendimentu ho diak liu tan ba pasiente ho kondisaun krítiku sira.

liafuan ne’e, diretóra jerál prestasaun saúde  ministériu saúde, odete da silva viegas dehan ba jornalista sira bainhira remata enkontru  kona ba unidade kuidadus intensivu iha hotel timor, ohin.
“ami sei distribui ventiladór 50 ba iha ospitais referensia iha munisípiu sira hodi halo atendimentu  ba pasiente krítiku sira para bele reduz   populasaun ne’ebé halerik konaba sira ninia moras no la presiza too iha hospital nasionál,”  diretora  odete dehan.
durante pandemia  ms  sosa  ventiladór 50 resin  hodi atende ba pasiente moras covid-19 maibé agora daudaun covid-19 menus ona. ho nune’e ms sei uza   fali  ba icu sira  iha munisípiu hodi atende ba moras grave.
“tanba makina ventiladór ne’e ita sei tau iha munisípiu sira  hodi fó tratamentu saúde ba pasiente moras krítiku sira. ita mós husu ba instituto nasionál saúde (ins)  nafatin fó formasaun ba mediku sira oinsá sira jere pasiente ho kondisaun moras  todan ho diak,” nia dehan.
nia informa, ms mos komesa investe  iha parte sira ne’e, hodi bele reduz  pasiente  hodi halo transferensia ba rai liur.  tanba, estadu gastu osan boot kuandu haruka pasiente ba rai liur.
“tanba ne’e mak  iha semana kotuk ita inagura ona icu no laboratoriu iha maliana no aban sei inagura tan icu iha suai. ita-nia mediku espesialista sira mos iha ona,” nia afirma.
tanba ne’e, hateten odete, ms sei  bolu instituisaun autonomu sira hanesan servisu autonomu medikamentus ekipamentu saúde (sames) instituto nasionál saúde (ins),  laboratoriu nasional saúde (labnas),  ospitál nasionál guido valaadres (hngv), no servisu nasionál ambulansia emerjénsia no medikamentu( snaem)  hodi hola parte.
komisaun funsaun públika (kfp) servisu hamutuk ho ilo no seii disemina informasaun promove integridade funsionáriu públiku hodi hapara violénsia no asédiu seksuál iha mundu traballu ba funsionáriu públiku (fp) sira iha covalima.

“nu’udar funsionáriu públiku no kargu xefia bele hatene prátíka hahalok no atitude ne’ebé katégoria violénsia asédiu seksuál. bainhira sira komprende no hatene ona, ita hein katak sira hotu bele sai sensibilziadu no bele haklaken liután,” prezidente kfp, faustino cardoso, hateten ba jornalista sira, iha salaun administrasaun covalima, tersa ne’e.
ho diseminasaun informasaun refere, bele evita ema monu iha tensaun ne’ebé kategória violénsia asédiu seksuál iha fatin servisu, uma-kain hodi bele hadook an hosi inflasaun dixiplinár irregularidade iha servisu fatin.
“problema asédiu seksuál kestaun mundiál no ema hotu hasoru no sai preokupasaun ita-hotu nian atu sensibilzadu hodi evita monu iha irregularidade prátika asédiu seksual. signifika iha fatin servisu akontese duni,” nia dehan.
hahalok asédiu seksuál envolve hahalok seksuál naran deʼit neʼebé ema halo lahó lisensa inklui book ka kaer-kona eme-nia isin ka koʼalia liafuan kro’at neʼebé liga ho buat seksuál nian.
iha diseminasaun ne’e aprezenta oradór hosi international labour organization (ilo) ne’ebé ko’alia kona-ba “eliminasaun no asédiu iha mundu traballu”, oradór hosi komisaun funsaun públika (kfp) aprezenta topiku “hateten lae ba asédiu seksuál” no pontu vokal hosi sekretária estadu igualdade no inkluzaun (seii) covalima lori topiku “politíka no estratejia seii hapara gender based violence”.
reprezentante ilo iha timor-leste, margared araújo informa, iha 21 juñu 2019 iha konferénsia internasionál trabalu adota konvensaun kona-ba eliminasaun violénsia no asédiu iha mundu trabalu, númeru 190 hamutuk ho nia rekomendasaun númeru 206.
konvensan númeru 190 adota ho votu a-favór 439, kontra 7 abstensaun 30 no rekomendasaun númeru 206 adota ho votu a-favór 397, kontra 12 no abstensaun 44.
atividade ne’e partisipa hosi administradór postu administrativu fatululik, fatumean, fohorem, maucatar, suai villa, tilomar no zumalai, kargu xefia sira no funsionáriu iha munisípiu covalima.
 ministériu saúde (ms), tersa ne’e, selebra akordu ho klínika bairru-pité (kbp), hodi apoia fundu $68.000 hodi kontinua fó atendimentu saúde ba pasiente sira.
biban ne’e ministra saúde, odete maria freitas belo, hateten asina ona akordu ho klínika bairru-pité atu hala’o transferénsia fundu ho valór $68.000 atubele ezekuta no hala’o serbisu saúde públika.
ministra saúde, odete maria freitas belo. francisco sony
“ami asina ona kontratu ho sira (klínika bairru-pité) atu apoia orsamentu $68.000 ba sira, nune’e espera katak diresaun nasionál finansa bele halo transferénsia   lalais ba konta bankária klínika bairru-pité, hodi fasilita funsionamentu klínika ne’e ba atendimentu saúde ba komunidade sira,” ministra saúde hateten ba agência tatoli, iha knaar fatin, kuarta ne’e.
governante ne’e informa antes ne’e ms mós transfere ona orsamentu $68.000 ba klínika bairru-pité no iha tinan ne’e (2022) transfere fali $68.000.
alende ne’e, ms mós selebra akordu renovasaun lisensa importasaun ai-moruk ho klínika bairru-pité atubele hafasil  
diretór ezekutivu klínika bairru pité (kbp), inacio do santos, .antonio dasiparu
iha fatin ketak, jestór klínika bairru-pité inacio do santos, informa ministériu saúde asina akordu hodi apoiu finanseira ho valór $68.000 hodi fasilita serbisu atendimentu saúde ba komunidade sira.
“ami asina ona akordu ho ministériu saúde atu apoiu finanseiru hamutuk $68.000 ba atividade iha klínika ne’e rasik, maibé ho orsamentu ne’e nafatin la sufesiente,” nia afirma.
nia temi katak, antes ne’e sala baixa mós taka, sala partus nian, inklui tratamentu espesífiku balun, tanba hasoru krize finanseiru.
totál atendimentu ne’ebé halo iha klínika bairru-pite  mak hanesan, atendimentu kuidadu saúde primária, konsulta ambulátoriu, internamentu baixa, izolamentu ba moras tbc, partu, kuidadu imunizasaun, serbisu sosiál feto, má-nutrisaun, dentaria, farmásia, laboratóriu, sala emerjénsia, hiv-sida, lepra no kankru raan.
nia dehan, atividade iha klínika bairru-pité ne’e barak mak durante ne’e suspende tanba orsamentu mai la tuir proposta ho montante $236.000
“orsamentu ne’ebé mai ne’e aloka rihun $68 de’it, nune’e la sufisiente ita loke baixa, atendimentu programa má-nutrisaun no partu tanba presiza funsionáriu barak ho orsamentu barak,” nia afirma.
kona-ba estoke ai-moruk, nia dehan, sufisiente hela atu bele halo tratamentu ba pasiente sira hosi fatin atendimentu hirak ne’ebé temi ona.
  krize finanseiru, klínika bairru pité deside taka sala baixa no maternidade
 diretora jerál servisu pretasaun saúde iha ministériu saúde (ms), odete da silva viegas, informa kada tinan, governu gasta millaun $5 hodi halo transferénsia pasiente moras komplikadu ba rai-liur hodi halo tratamentu médiku.
“kada tinan ita gasta millaun $5 hodi transferénsia moras ba rai liur hodi halo tratamentu saúde no prosesu transferénsia ne’e la’ós fasil no la’ós ema hotu bele ba,  no laiha kontinudade ne’ebé mak  bele asegura katak  ema se de’it mak sai ba rai-liur nia fila mai tenke moris. nune’e hanoin hela  katak di’ak liu halo investimentu iha rai laran liuliu ospitál nasionál no ospitál refererál sira hodi bele halo tratamentu iha rai laran de’it,” diretora ne’e hateten ba  ministériu saúde relata  kazu detetadu pozitivu foun  na’in-ida, rekuperadu ida no ativu 13.
“ohin kazu detetadu foun  ida, rekuperadu ida no kazu ativu 13,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 28 marsu 2022 iha kumulativu kazu konfirmadu 22.822 no óbitu 130.
hosi horisehik mai ohin, laboratóriu nasionál saúde halo teste pcr  hitu,  kompostu vijilánsia sentinela laiha, rastreiu ba kontaku laiha, rastreiu aleatóriu tolu, viájen internasionál haat no follow up iha kuarentena laiha.
alende ne’e, totál teste pcr ne’ebé halo iha 27 marsu  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 101 hanesan maubisse laiha,  maliana  rua, viqueque laiha, suai 11,  baucau laiha, ermera laiha, raeoa laiha, hngv  88,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 28 marsu  2022,tuir sistema informasaun saúde iha ministériu saúde,hanesan kumulativu 1ª doze iha dili (89,2%) no kumulativu 2ª doze iha dili (83,8%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,5% no simu ona doze daruak 72,7%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  28  marsu  2022, izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ka baixa ho covid-19  na’in-ida.
covid-19: detetadu foun laiha no ativu 13
governu liuhosi sekretária estadu arte no kultura (seak) realiza kampaña nasionál “kultura forte nasaun metin” durante loron ida (1) iha rejiaun administrativa espesiál oé-cusse ambeno (raeoa).

“ohin, ami organiza atividade kampaña nasionál “kultura forte nasaun metin” iha oé-cusse, área pante makasar, atu aban ami hahú atividade hodi ko’alia kona-bá kultura orijinál iha oé-cusse, ne’ebé ami konvida lia-na’in sira hosi pante makasar atu mai hato’o sira-nia kuñesimentu kona-ba ema orijin oé-cusse no kultura ne’ebé mak iha oé-cusse,” diretór jerál interinu, joão fátima da cruz, informa ba ajénsia tatoli, via telefónika, kuarta ne’e.
objetivu hosi atividade kampaña nasionál “kultura forte nasaun metin” ne’e atu hametin kultura iha munisípiu oé-cusse.
tópiku tolu ne’ebé sei ko’alia iha kampaña nasionál ne’e kona-bá istória no lenda orijinál komunidade pantai makasar iha oé-cusse no orijin lian dawan iha oé-cusse, mak sei aprezenta iha kolókiu ne’e.
aleinde atividade kampaña nasionál “kultura forte nasaun metin”, seak liuhosi dirasaun unidade implementasaun akademia (uia) fó mós formasaun kona-ba múzika no arte plástika ba estudante sekundáriu sira iha palaban.
“nune’e, formasaun ne’e, uia hala’o komesa ona horiseik no ohin ba loron daruak, nune’e aban ba loron ikus, entaun formasaun ne’e hala’o durante loron tolu ba ita-nia oan sira iha palaban,” nia informa.
koordenadór jerál unidade implementasaun akademia (uia), joao antónio soares, hateten atividade formasaun hosi uia dahuluk bazea ba kronograma primeiru trimestre ne’ebé mak realiza iha oé-cusse ba formasaun iha área tolu (3), hanesan dansa, múzika no árte vizuál.
“objetivu hosi formasaun ne’e, oinsá mak atu hakle’an liután ba ita-nia alin estudante sira atu kuñese saida mak arte iha sira-nia estudu,” nia dehan.
materia prinsipál iha formasaun ne’e sei fó hosi formadór na’in-tolu (3) hosi dirasaun uia ni’an, mak formadór hosi arte vizuál, múzika no dansa.
“entaun, materia ne’e sira mak prepara tuir área ne’ebé sira hetan estudu iha tempu ne’ebá hodi fahe fila-fali ba ita-nia alin sira. nune’e, iha formasaun ne’e sira fó teoria uitoan no prátika mak barak,” nia dehan.
primeiru-ministru, taur matan ruak, informa governu halo hela preparasaun ba serimónia tomada pose ba prezidente repúblika eleitu períodu 2022-2027 ne’ebé sei realiza iha ámbitu komemorasaun loron restaurasaun independénsia 20 maiu 2022 iha tasi-tolu, dili.

 pm taur kongratula ramos horta
“ohin, iha enkontru ko’alia liu kona-ba governu nia preparativu ba serimónia tomada pose ba prezidente repúblika eleitu. preparasaun la’o hela, ministéiru administrasaun estatál (mae) mak hala’o iha tasi-tolu. espera katak preparativu la’o di’ak to’o loron tomada pose akontese”, xefe governu ba jornalista sira hafoin enkontru semanál ho prezidente repúblika, francisco guterres lú olo, iha palásiu prezidensiál nicolau lobato bairru pite, kinta ne’e.
governu halo esforsu hotu hodi realiza serimónia tomada pose ba prezidente eleitu, josé ramos horta, nuudar prezidente timor-leste ba dalimak no komemorasaun loron restaurasaun independénsia ba dala-20 (20 maiu 2022-20 maiu 2022) ne’ebé sei selebra iha 20 maiu 2022.
primeiru-ministru, taur matan ruak, hateten kampaña eleisaun prezidensiál 2022 termina ona, agora nia parte fó prioridade hodi foku ba kestaun servisu nasaun nian.
“ba ha’u-nia hanoin kampaña hotu tiha ona, agora ita ko’alia hanesan estadu. tanba ne’e, preparativu laiha alterasaun, baibain kada tinan lima kuandu prezidente eleitu ona, governu sempre halo preparativu sira ba serimónia tomada pose ninian”, nia dehan.
pm seidauk fó sai kona-ba bainaka espesiál sira hosi rai-li’ur atu partisipa iha serimónia toma pose ba prezidente eleitu maibé iha tempu oin mai bele hatene iha konfirmasaun ruma.
durante sorumutu, pm taur matan ruak relata mós ba xefe estadu kona-ba situasaun seguransa ne’ebé jeralmente la’o hakmatek iha rai laran, durante prosesu kampaña eleitorál segundu volta to’o mai iha eleisaun.
sekretáriadu tékniku administrasaun eleitorál (stae) konklui ona apuramentu iha nivél nasionál hafoin kontajen nível munisipál no diáspora iha loron 20 abríl 2022 hatudu katak kandidatu prezidente repúblika ho númeru sorteiu ida (1), josé ramos horta, ho votu 397,145 (62,09%) no kandidatu ho númeru sorteiu rua (2), francisco guterres lú olo, ho votu 242,440 (37,91%).
hafoin konklui apuramentu nivel nasionál iha kuarta (20/04) ne’e, stae haruka kedas rezultadu materiál apuramentu nasionál provizóriu ba komisaun nasionál ba eleisaun (cne, sigla portugés) hodi verfika no halo apuramentu nasionál iha cne durante oras 72 molok submete ba tribunál rekursu hodi foti desizaun tuir lei eleisaun prezidensiál haruka.
sala leitura xanana gusmão (slxg), kinta (27/01) ne’e atribui prémiu no sertifikadu apresiasaun ba manan–na’in hakerek istória ba labarik sira iha kompetisaun hakerek  iha lian makasae no baiqueno tinan 2021-2022.

 slxg realiza kompetisaun hakerek istória iha lian makasae no baiqueno
hakerek-na’in no manan-na’in dahuluk ba hakerek istória ka aiknanoik iha dalen makasae, zacarias augustu freitas, sente orgullu ba inisiativa hosi sala leitura xanana gusmão (slxg) ne’ebé organiza kompetisaun hodi fó oportunidade ba estudante no juventude sira-ne’ebé hatene ko’alia dalen makasae no baiqueno hodi bele partisipa iha kompetisaun hakerek istória ba labarik sira ne’e.

sala leitura xanana gusmão (slxg) atribui prémiu no sertifikadu apresiasaun ba manan-na’in sira. imajen/espesiál.
“ha’u sente orgullu tebes ho konkursu ida-ne’e, tanba bele fó oportunidade ba ami hodi kolekta no hakerek istória sira tantu istória fiksaun no aiknanoik iha ami-nia lian rasik. ida-ne’e, ha’u sente buat ida importante tebes tanba liuhosi oportunidade sira hanesan ne’e, ita bele prezerva no promove ita–nia lian inan sira. aleinde liuhosi konkursu ida-ne’e mós ami konsege aprende buat foun barak iha prosesu hotu-hotu, liu-liu oinsá halo peskiza, rekolla informasaun no aprende kona-ba metódu hakerek kreativu sira,” nia hateten liuhosi komunikadu imprensa ne’ebé agência tatoli asesu, sesta ne’e.
tanba ne’e, nia rekomenda ba sala leitura xanana gusmão no governu victoria austrália kontinua servisu hamutuk atu organiza konkursu hakerek ne’e kada tinan ho lian inan (lokál) oioin iha timor-leste, nune’e bele prezerva no promove lian inan no istória lokál sira atu labele lakon no jerasaun futura bele aprende.
ofisiál projetu sala leitura xanana gusmão (slxg), jeronimo fernandes, hateten atribuisaun prémiu no sertifikadu apresiasaun ba autór istória sira-ne’e nu’udar rekoñesimentu ida ba sira–nia esforsu no vontade hodi koolabora iha prosesu inísiu kolekta no hakerek istória to’o iha faze selesaun finál.
“ohin, ita atribui prémiu no sertifikadu apresiasaun ba ita–nia autór istória sira, hanesan rekoñesimentu ida hosi sala leitura xanana gusmão ba sira-nia esforsu no badinas durante kolekta no hakerek istória hahú hosi inísiu to’o iha faze selesaun finál. ohin, ita mós asina akordu kontribuisaun ida ho ita–nia autór istória sira ho objetivu atu nafatin koolabora hamutuk hodi hatán ba nesesidade servisu balun iha faze tuir mai hanesan produsaun livru, gravasaun audio, video animasaun no ikus liu faze lansamentu livru ne’ebé ita sei halo iha tempu badak,” jeronimo fernandes hateten.
antes ne’e, iha tinan 2021, sala leitura xanana gusmão (slxg) hetan fundu hosi governu victoria austrália hodi organiza kompetisaun hakerek istória ba labarik pré-eskolár sira iha lian makasae no baiqueno.
relasiona ho kompetisaun ida-ne’e, komisaun organizadora hahú halo anúnsiu públiku iha loron 23 agostu 2021 to’o loron 31 dezembru 2021. nune’e, iha faze ida-ne’e, estudante, juventude no komunidade hosi lian makasae no baiqueno ne’ebé gosta hakerek konsege kolekta sira-nia istória popular sira no submete ba komisaun organizadora iha sala leitura xanana gusmão (slxg).
faze kolekta istória slxg termina tiha iha 31 dezembru 2021, hafoin ne’e konsege rekola istória sira hamutuk 25 ne’ebé kompostu hosi istória ho dalen makasae 18 no baiqueno hitu (7), ne’ebé slxg rekolla hosi komunidade lian makasae no baiqueno, liu-liu estudante no juventude sira ne’ebé iha munisípiu nomós sira-ne’ebé hela iha dili.
hafoin slxg kollekta istória hamutuk 25 ne’e, komisaun organizadora halo selesaun no istória sira ne’ebé haree di’akliu hodi hili tau hamutuk no istória hirak ne’e mak sei uza ba produsaun livru.
iha faze selesaun ne’e, slxg hili istória hamutuk 12 mak konsidera di’akliu, kompostu hosi istória makasae neen (6), fiksaun tolu (3) no aiknanoik tolu (3), nune’e mós ba istória ho dalen baiqueno hamutuk neen (6), fiksaun tolu (3) no aikanoik tolu (3).
entretantu, totál kompetitór ba kompetisaun hakerek istória iha lian lokál makasae no baiqueno ba tinan 2021-2022 ne’e hamutuk 25 no hosi kompetisaun ne’e zacarias augostu freitas hetan primeiru lugar, basílio m. da costa sai segundu lugar no atanasio correia sai manan-na’in ba datoluk (terseiru lugar iha iha istória aiknanoik lian makasae.
nune’e mós ba istória fiksaun lian makasae, sonia soares hetan primeiru lugar, nelvia agostinha sai segundu lugar no bernardo da s. de andrade hetan terseiru lugar.
entretantu manan-na’in ba istória aiknanoik lian baiqueno ne’e, paulino cono falo hetan primeiru lugar, selviana da costa elu sai segundu lugar no orlando r. de. f. neno manan terseiru lugar lugar.
enkuantu ba istória fiksaun lian baiqueno ne’e, serafina t. besa hetan primeiru lugar, gregorio cono falo sai segundu lugar no alarico tout hetan terseiru lugar.
 livru “konta istória iha lian mambae” prezerva lian-inan sai identidade orijen
kondutór bus deside halibur malu hodi deside hasa’e tarifa viajen dirasaun uatulari-dili ba $13, hosi folin normál $10, hodi adapta ba kondisaun folin kombustível sa’e iha semana ikus ne’e.
“ami halo movimentu maibé gazoel litru  ida sa’e ona ba $1,50. ho ida-ne’e, ami kondutór parte uatulari deside hamutuk hasa’e tarifa ba kada pasajeru na’in-ida selu $13,” portavós kondutór, carlos afonso, hateten iha komandu polísia nasionál timor leste (pntl), viqueque, kinta ne’e.
 folin kombustível sa’e, bus viqueque deside la halo movimentu
ba kondisaun mudansa tarifa ne’e, kondutór bus diresaun uatulari-dili ne’ebé halibur hamutuk iha komandu pntl viqueque halo karta koñesimentu ba diresaun servisu transporte terreste (dstt)  inklui autoridade munisípiu viqueque.
antes ne’e, kondutór sira deside la halo movimentu tanba folin kombustível sa’e, maibé hafoin halibur hamutuk, kondutór bus sira deside hasa’e tarifa nune’e bele kontinua la’o.
“bainhira folin konbustível ho folin normál ami sei hatun folin $10, hanesan folin normál. konbustível ne’ebé daudaun sa’e fó impaktu maka’as ba ami nu’udar kondutór transporte públiku, iha faze setoran no fó impaktu ba rendimentu. ho razaun hirak ne’e ami la halo movimentu no halo greve molok hetan konkordánsia, ne’ebé hetan autorizasaun hosi parte relevante, atu aumenta tarifa,” nia akresenta.
diretór nasionál ensinu sekundáriu tékniku vokasionál hosi ministériu edukasaun juventude no desportu (mejd), luís manuel da costa fernandes, husu dirijente eskola ensinu sekundáriu tékniku vokasionál (estv) hera atu reativa fali aula prezensiál tanba kondisaun normál ona.
“eskola suspende maibé provizóriu de’it tanba loron-rua tuir malu ne’e la udan ona no la’o normal fali ona, ha’u hanoin eskola tenke retoma pozisaun hodi hahú filafali aula prezensiál ba estudante sira,” diretór informa ba agência tatoli, iha ninia knaar fatin, villa verde, kinta ne’e.
iha segunda (21/02), akontese udan boot no inundasaun, ne’ebé bainhira mota tun ho volume maka’as konsege sobu sala aula ida ho hariis fatin eskola, tanba ne’e dirijente estv hera hola inisiativa rasik suspende atividade aprendizajen estudante 175 tanba eskola tama iha kondisaun risku dezastre naturál.
 dirijente eskola tékniku vokasionál hera suspende atividade aprendizajen
tuir  diretór nasionál ne’e, parte ministériu sei foti desizaun iha tempu badak relasiona ho apoiu atu hadi’a infraestrutura eskola ne’ebé hetan estragu.
“agora hein de’it desizaun hosi ministru edukasaun juventude no desportu nia esforsu iha tempu besik atu buka rezolve situasaun sira-ne’e, liuliu kona-ba tanke apoiu bee-moos no haris fatin ba eskola,” nia akresenta.
enkuantu, adjuntu diretór estv hera, anselmo freitas, hateten katak parte eskola sei buka rezolve uluk hariis fatin no tanke ba bee-moos inklui hariis fatin.
“hirak ne’e iha ona maka foin bele hahú filafali aula prezensiál ba estudante sira,” nia dehan.
totál estudante estv hera hamutuk 175, kompostu hosi departamentu komérsiu 10o ano iha 26, 11o ano iha 18 no 12 o ano iha 23,  ba kursu akontablidade iha 39, 11o iha 37 no 12o ano iha 32.
parlamentu nasionál, segunda ne’e, ratifika ona tratadu kona-ba proibisaun arma nuclear, nune’e estadu repúblika demokrátika timor-leste (rdtl) adere ona ba tratadu refere.

 meza pn baixa proposta tratadu proibisaun arma nuklear ba komisaun a 
“rezultadu votasaun a-favór 45, kontra 0 no abstensaun 0, nune’e proposta rezolusaun númeru 10/v/4a aprovadu,” prezidente parlamentu nasionál, aniceto longuinhos guterres lopes, deklara liuhosi plenária iha parlamentu nasionál, segunda ne’e.
tuir relatóriu pareser hosi komisaun b trata asuntu defeza, seguransa no negósiu estranjeiru ne’ebé lideradu hosi deputadu, josé agostinho sequeira ‘somotxo’ ho nia konkluzaun katak ho prezente ppr konkretiza promesa umanitária repúblika demokrátika timor-leste (rdtl) realiza iha 2015 ba koopera esforsu estigmatiza, proividu no elimina arma nuklear.
tratadu reforsa kompromisu kontra utilizasaun ameasa utilizasaun dezenvolvimentu produsaun fábriku, akizasaun, pose, armazenamentu, transferénsia ka instalasaun ba arma nuklear iha termu legál vinkulativu relativamente tratado sobre a não-proloferação de armas nucleares (tnp), a resolução do parlamento nasionál numero 17/2002, 14 de novembru ho tratado de proibição total de testes nucleares (ctbt), aberto para assinatura desde 24 de setembru 1996.
komisaun mós emite ho rekomendasaun atu ratifika prezente tratadu importante mekanizmu legál seguransa koletivu.
apela ba estadu hotu ho forma asina no ratifika ka adere ba tratadu kona-ba proibisaun arma nuklear.
iha rekomendasaun ikus mak monitoriza ba inisiativa governu iha dominu seguransa koletiva rejional ne’ebé existe estadu bloku rejionál espesialmente repúblika indonézia no austrália bele kontrola arma nuklear.
ministra negósiu estranjeiru no kooperasaun (mnek), adaljiza magno, hateten tratadu kona-ba proibisaun arma nuklear hanesan tratadu ida-ne’ebé mak timor-leste propoin mós atu ratifika tanba ita asina ona no akordu ne’e foun foin asinatura iha 2017 presiza asibatura hodi bele vigór.
“ita hanesan país ida-ne’ebé mak iha responsabilidade morál hodi kontribui ba estabilidade, pás iha mundu entaun ita mós ratifika tratadu ida-ne’e hodi entrada em vigor,” nia hateten.
nune’e, atu bele bandu nasaun sira-ne’ebé mak halo ka prodús arma nuklear atu bele hapara tanba perigu tebes ba vida umanu.
“ita hatene katak istória segundu guerra mundiál iha japaun hirosima nagasaki husik hela esperiénsia trauma ida naruk tebe-tebes desde tempu ne’eba to’o agora. no, agora arma nuklear nasaun barak prodús nia efeitu sei boot kompara ho tempu liu ba, entaun ita mós lakohi repete transferensia ne’e,” nia dehan.
ministru ensinu superiór siénsia no kultura (messk), longuinhos dos santos, relata katak parte ministériu prepara ona lista estudante atu vota iha dili no submete ona ba ministériu administrasaun estatál (mae) hodi pasa ba órgaun eleitorál.
“ita submete ona lista estudante universitáriu hosi munisípiu ne’ebé hakarak vota iha dili ba mae no agora iha ona sekretariadu tékniku administrasaun eleitorál (stae), maibé sei falta lista estudante balun maka presiza haruka tan ba mae,” ministru longuinhos informa ba agênia tatoli, iha palásiu governu, kuarta ne’e.
 ekipa resensiamentu eleitorál iha diáspora rejista votante 367  
maski nune’e, messk kontinua halo konfirmasaun ba lista estudante,  nune’e bele kobre hotu.
“ha’u halo kedan konfirmasaun ho mae kona-ba lista estudante universitáriu no mae rasik deklara katak sira submete ona ba stae atu toma konsiderasaun, maibé hanesan lista ikus tanba prosesu atu simu tan lista foun taka ona. ha’u husu posibilidade bele simu tan lista foun,” nia tenik.
sei iha tan lista balun mak tarde iha messk, tanba ne’e ekipa tékniku sei ajusta tan númeru lista sira  atu ohin bele submete ona.
 ministériu saúde relata, kazu  detetadu pozitivu foun na’in-rua, rekuperadu haat no kazu ativu 62.
“ohin kazu detetadu foun rua, rekuperadu haa no kazu ativu 62,” refere nota ne’ebé agência tatoli asesu, segunda ne’e. 
nune’e, hahú 21 marsu 2020 to’o 13 marsu 2022 iha kumulativu kazu konfirmadu 22.791 no óbitu 129.
hosi horisehik mai ohin, laboratóriu nasionál saúde halo teste pcr 202, kompostu vijilánsia sentinela 20, rastreiu ba kontaktu sia,  rastreiu aleatóriu 57, viájen internasionál 116  no follow up iha kuarentena laiha.
alende ne’e, totál teste pcr ne’ebé halo iha 12 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 75 hanesan maubisse laiha, maliana  laiha,viqueque laiha, suai 25,  baucau rua, ermera laih, raeoa 16, hngv 48,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 13 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,7%) no kumulativu 2ª doze iha dili (83,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,0% no simu ona doze daruak 72,2%.
hosi insidénsia covid-19 iha timor-leste, durante loron hitu ikus maka 0,3/100 mil abitante,
iha loron  13 marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu tolu, baixa ho covid-19  hamutuk tolu.
 covid-19: kazu detetadu pozitivu na’in-rua no ativu 75
 prezidente partidu kongresu nasionál rekonstrusaun timor-leste (cnrt) kay rala xanana gusmão, hateten sekretáriu jerál partidu fretilin, mari alkatiri manda ona karta ba partidu, ne’ebé atu hatan karta ne’e presiza iha desizaun koletiva hosi partidu cnrt.
“mari alkatiri lori ona karta ba partidu cnrt tanba ha’u la’ós manda partidu ne’ebé  ha’u tenke tuir partidu nia orientasaun, atu responde ou lae?,” xanana gusmão hateten iha sentru votasaun balidar-dili, tersa ne’e.
 mari alkatiri: líder nasionál presiza konsensu lori dezenvolvimentu ba oin
iha ámbitu festa demokrasia ba eleisaun prezidensiál ne’e, eis primeiru ministru, mari alkatiri, iha loron 16 abríl 2022 manda kart aba líder nasionál sira hodi hamutuk halo reflesaun no balansu dezempeñu hosi tinan 2002 too 2022.
xanana dehan karta mari alkatiri ne’e atu ko’alia no halo reflesaun ho lideransa nasionál sira, maibé sei hein desizaun partidu cnrt nian molok resposta.
“karta mari alkatiri nian ne’e, ha’u atu ko’alia lideransa nasionál sira, maibé ha’u moe fali. ha’u husu deskulpa barak tanba la’ós lakohi, maibé ha’u mak sente-an fali tanba ha’u nivél la too sira ne’e,” xanana deklara.
mari alkatiri dirije kart aba lideransa nasionál sira hanesan eis prezidente repúblika kay rala xanana gusmão, josé ramos horta, francisco guterres lú olo, primeiru ministru, taur matan ruak no tenente jenerál reformadu, lere anan timur  no lideransa seluk tan.
liu husi karta ne’e, mari alkatiri hateten : “ita mós hatene katak durante tinan rua nulu nia laran, ita ida-idak, ativa ka pasivamente, simu pedidu atu kontribui iha konstrusaun estadu no iha prosesu dezenvolvimentu politiku, sosiál, ekonómiku no finanseiru, no mós ba oinsá ita hatu’ur kuadru juridiku- institusionál ba estadu direitu demokrátiku no mós iha planeamentu no programasaun ba governasaun pas nian”.
mari hateten, ho hanoin klean kona-ba situasaun preokupante ne’ebé sosiedade moris ohin loron no ho konxiensia tomak katak iha duni nesesidade atu haree fila fali oinsá serbí di’ak liu povu tomak.
mari alkatiri sente obrigadu atu defende katak too ona tempu atu tuur hamutuk hodi halo reflesaun kle’an kona-ba prosesu konstrusaun estadu timor-leste durante tinan-20 liubá.
“liuhosi ko’alia ba malu ne’ e, ita sei halo balansu objetivu kona-ba oinsá ita ida-idak kontribui ba prosesu konstrusaun estadu timor-leste. nu’udar lider, iha tempu naruk ka badak, ho rekursu barak liu ka menus, iha konjuntura ne’ebé de’it ho balansu ida ne’ebé sei halo analiza ho objetiva,” karta ne’e refere.
alkatiri iha ninia karta ne’e dehan, “ha’ u fiar katak ita sei hatene ho kle’an saida loos mak ita halo ona no hosi konkluzaun ne’e, ita bele haree hamutuk oinsá la’o ba oin ho ain metin ba futuru ida buras liu no di’ak liu”.
 karta husi mari alkatiri, horta prontu hatan hodi halo reflesaun hamutuk  
ministériu ensinu superiór siénsia no kultura (messk) no sekretaria estadu arte no kultura (seak) aprezenta apoiu liña kréditu ba universidade privada inklui apoiu uma-lulik no grupu kulturál iha territóriu nasionál ba primeiru-ministru (pm), taur matan ruak, ne’ebé konsidera hanesan programa prioridade governu.
“primeiru-ministru dehan ida-ne’e maka programa prioridade viii governu konstitusionál, tanba ne’e ministériu ensinu superiór siénsia no kultura no sekretaria arte no kultura presiza kontinua apoiu programa ne’e,” ministru ensinu superiór siénsia no kultura, longuinhos dos santos, iha palásiu governu, segunda ne’e.
membru governu rua simu konvite hosi gabinete pm hodi hato’o kestaun rua ne’e, tanba durante ne’e bainhira halo diálogu komunitáriu, ministériu simu sujestaun barak hosi komunidade.
“aban ami sei selebra memorandu entendimentu ho instituisaun ensinu superior privadu iha otél novo turismo, kona-ba apoiu liña kréditu,” nia akresenta.
 semana oin, messk-bnctl asina akordu fó kréditu ba universidade
memorandu entendimentu kona-ba liña kréditu ne’e sei realiza entre banku nasionál komérsiu timor-leste (bnctl, sigla portugés) ho universidade 16.
“loloos dadus universidade akreditadu iha timor-leste hamutuk 18, maibé universidade públiku rua hanesan universidade nasionál timor-leste (untl) no institutu politékniku betano (ipb) la tama programa governu ne’e, foku de’it ba universidade privada,” nia informa.
bainhira memorandu entendimentu hetan ona legalizasaun mak foin haruka ba bnctl hodi analiza, hafoin haruka ba ministériu hodi halo aprovasaun hodi hatene númeru fiksu ba prosesu kréditu.
enkuantu, kona-ba uma-lulik no grupu kulturál sira iha kada munisípiu ne’ebé atu hetan apoiu iha faze tolu hanesan apoiu konstrusaun, rebilitasaun no inaugurasaun.
“apoiu sira ne’e loloos governu maka halo direita bazeia ba proposta kada munisípiu sira. ita prevee ona orsamentu ho montante $200.000, ne’ebé klasifika apoiu uma-lulik aloka $100.000 no apoiu grupu kulturál 100.000,” nia akresenta.
maski nune’e, daudaun messk seidauk bele relata dadus tanba iha hela prosesu verifikasaun no seidauk finál, maibé dadus sekundáriu iha hotu ona liuhosi proposta ne’ebé tama.
diretóra jerál prestasaun saúde husi ministeriu saude, odete da silva viegas hateten,munisípiu hotu iha  ona x-ray portable hodi atende  pasiente sira ho moras   tubercolose (tb), malaria no hiv-sida.

diretóra odete dehan ospitál  munisípiu hotu  iha  x-ray portable tanba durante ne’e liu husi fundu global apoiu orsamentu  ba programa tolu hanesan hiv-sida, tb no  malaria, inklui sira  mós fornese ekipamentu x-ray ida tan hodi atende moras seluk.
“agora x-ray mos laos utiliza iha ospitál sira maibé ba iha munisípiu ne’ebé mak  iha sala internamentu. tanba x-ray  ne’e atu detekta ema sira ne’ebé mak ho  moras tb,”  diretora odete dehan ba tatoli iha hotel timor, kuarta.
nune’e nia dehan, dau-daun ne’e programa tb halo hela screnning  iha munisípiu sira  hotu. tanba,  x-ray mak  bele detekta  kazu iha  pasiente sira.
“agora ita-nia ekipamentu sira ne’e iha. maibé, presiza manutensaun regular. kuandu la halo mak fo impaktu ba sasan sira ne’e bele aat,” nia dehan.
prezidente comissão nacional de eleições (cne), josé agostinho da costa belo, hateten to’o agora cne seidauk simu notifikasaun legalidade hosi tribunal rekursu (tr) ba organizasaun “os verdes” sai partidu tanba seidauk rejistu ofisiál hanesan partidu foun.

“os verdes ne’e seidauk rejistu ofisiál hanesan partidu foun, tanba foin lalais ita akompaña iha televizaun katak rejistu ona iha natariadu no notifika ona iha tribunál rekursu maibé to’o agora ami seidauk simu ida-ne’e,” prezidente cne ne’e hateten ba agência tatoli, iha nia knar fatin colmera, dili, kuarta ne’e.
nia hateten, tribunál rekursu (tr) notifika ona “os verdes” maibé to’o agora estrutura, bandeira, emblema, fatin ka eskritóriu “os verdes” nian seidauk entrega ba comissão nacional de eleições (cne).
“ne’ebé, ami seidauk rekoñese os verdes hanesan partidu hodi konvida sira atu tuir reuniaun ruma no os verdes rasik seidauk aprezenta buat ida ba ami, entaun ami seidauk hatene sira-nia atividade,” josé esplika.
karik “os verdes” rejista no iha ona legalidade hanesan partidu ida iha timor-leste, josé hatán, sira iha direitu halo atividade hanesan halo preparsaun ba eleisaun no oinsá hala’o funsaun partidu ninian mak oinsá atrai sidadaun atu bele hamutuk ho sira.
entretantu iha lei partidu polítíka ne’e ne’e iha artigu balun ne’ebé fó biban ba partidu polítika balun lori joven sira ba servisu iha rai-li’ur, prezidente cne ne’e hateten, se ida-ne’e akontese entaun asaun ne’e la tuir ona definiasuan klaru hosi partidu nian tanba partidu modernu ne’e tenke faan nia progama no kapasidade hodi ukun ho vizaun ne’ebé mak iha.
“to’o agora, ita seidauk iha informasaun kona-ba kesatun partidu polítika balun rekruta joven ba servisu iha rai-li’ur. problema iha ka lae ne’e, ita seidauk hatene. maibé iha balun ne’ebé mak dala ruma kobra illegál ba ita-nia alin sira mak hodi ba servisu iha rai-li’ur, ida-ne’e labele tanba ita-nia alin sira susar ona mak atu buka servisu maibé ita halo susar liután,” nia dehan.
tanba ne’e, nia husu ba governu no liu-liu diplomata sira iha rai-li’ur tenke haree, estadu iha hanoin atu halo ligasaun ho kompañia sira iha rai-liur nune’e bele fasilita joven sira ba servisu iha rai-li’ur.
“nusa mak tenke partidu mak sai ajénsia ho kompañia iha rai-li’ur mak halo rekrutamentu, ida-ne’e responsabilidade estadu nian ne’ebé tenke haree,” nia dehan.
partidu polítiku labele halo rekrutamentu ba ema tanba partidu polítiku iha ne’ebá nia funsaun halo kooperativa no fó formasaun ba ema no loke mós kursu ruma bele fasilita sira, ida-ne’e partidu polítiku nia atividade.
“maibé labele simu ema depois no aproveita ema, ida-ne’e estadu no seguransa tenke haree ba kestaun ne’e,” nia hateten.
medida saida mak cne sei halo, nia hateten, cne nia parte seidauk simu keixa hosi ema balun entaun labele foti medida. se ema ruma hato’o mai katak iha rekrutamentu mak sente afetadu ka vítima tenke hola pozisaun parte ligadu sira, nune’e salva eleitór sira.
“tanba atu integra iha partidu ruma tenke ho vontade no hanoin rasik, ita lakohi mosu fraude. bainhira ita sosa ema nia votu ka ema nia fuan ne’e mós krime eleitorál,” nia dehan.
daudaun ne’e, nia informa, iha partidu politiku hamutuk 17 mak rejista ona no aprezenta dokumentu ba comissão nacional de eleições (cne) mak hanesan:  

parrtidu união democratico timorense (udt)
parrtidu frente revolucionària do timor-leste independente (fretilin)
partidu demokráticu (pd)
partidu movimentu liberta povu maubere (mlpm)
partidu esperança da patria (pep)
partidu republicano (pr)
partidu demokrata cristão (pdc)
partidu sosial demokrata (psd)
partidu sosialista timor (pst)
partidu liberta povu aileba (plpa)
partidu associação popular monarkia timorense (apmt)
partidu unidade nacional democrática da resistência timorense (undertim)
partidu kmanek haburas unidade nacional timor oan (kuntho)
partidu congresso nacional de reconstrução de timor-leste (cnrt)
partidu da libertação popular (plp)
parditu unidade dezenvolvimentu democratiku (pudd)
partidu frente-mudança (pm)
partidu dezenvolvimento nacional (pdn)

tribunál rekursu molok atu rejistu definitivu ba kandidatu partidu ida hodi sai partidu polítiku tenke liuhosi rejistu provizóriu, hafoin públika ona iha rádiu, depois tr deside atu rejistu definitivu hanesan partidu politiku ida.
tuir lejizlasaun, hafoin ministériu justisa halo autentikasaun no aprova pedidu kandidatu partidu polítiku ida-nian, iha prazu loron rua nia-laran mak haruka dokumentu hotu hosi kandidatu partidu polítiku ida-nian ba iha tribunál rekursu atu hetan legalidade.
bainhira sai partidu polítiku ida tenke liuhosi faze verifikasaun dokumentu inskrisaun kumpre ona lei partidu polítiku iha artigu 13, lei númeru 3/2004, 14 abríl, no alterasaun dahuluk ne’ebé introdús iha lei númeru 2/2016, 3 fevereiru, no artigu sira iha lei ne’e haktuir;

os partidos políticos são organizações de cidadãos de carácter permanente, com o objetivo de participar democraticamente na vida do país e de concorrer para a formação e expressão da vontade política do povo, em conformidade com as leis e com os respetivos estatutos e programas, intervindo nomeadamente no processo eleitoral mediante a apresentação ou o patrocínio de candidaturas.
os partidos políticos têm personalidade jurídica e capacidade judiciária e são exclusivamente constituídos por cidadãos nacionais.
não são considerados partidos políticos, para os efeitos da presente lei, as organizações sediadas ou registadas fora do território nacional, bem como aquelas em que a maior parte dos seus membros ou da sua direção tenha residência fora da república democrática de timor – leste.
perde o estatuto de partido político a organização que não participar com programa próprio em nenhuma eleição a nível local ou nacional por um período de tempo superior a cinco anos. 
verificada a circunstância prevista no número anterior, a comissão nacional de eleições comunica o facto ao supremo tribunal de justiça para efeitos da declaração da referida perda.

governu timor-leste liuhosi sekretaria estadu formasaun profisionál no empregu (sefope) sei implementa eskema programa mobilidade laborál pasífiku austrália (palm scheme, sigla inglés) atu integra programa the pacific labour scheme (pls) no seasonal worker programme (swp) sai ida de’it.
antes ne’e, ministra negósiu estranjeiru no kooperasaun (mnek), adaljiza magno no nini amólogu, ministra negósiu estranjeiru austrália marise payne, asina akordu kona-ba palm scheme, iha canberra, darwin, austrália iha loron 10 fevereiru 2022.
“tuir planu ita sei aplika programa ne’e hahú hosi 04 abríl ba oin, ba traballadór timor-leste sira ne’ebé sei bá serbisu iha austrália hotu,” diretór jerál sefope, paulo alves hateten, iha salaun diresaun nasionál empregu exteriór (dneee) sefope, becora, tersa ne’e.
 sefope despede traballadór timor-oan na’in-69 desloka aban bá austrália
programa ne’e sei integra hotu programa rua, ne’ebé kandidatu traballadór sira ne’ebé naran antes ne’e iha pls ka swp ne’e sei tama automátika ba sistema palm no programa ne’e sei fó traballadór sira ba serbisu ho durasaun fulan-sia to’o tinan-tolu.
“ita-nia traballadór sira-nia naran automátikamente sei tama palm hotu ba sai ida de’it, tanba antes ne’e traballadór timor-oan ba serbisu liuhosi programa rua ne’e,” nia dehan.
palm scheme hanesan programa ne’ebé permite empreza austrália ne’ebé eleijivél kontrata traballadór sira hosi illa pasífiku sia inklui timor-leste, ne’ebé tama kategoria nasaun menus kampu traballu ba traballadór sira.
kandidatu prezidente repúblika període 2022-2027 ho número sorteiu rua (2), francisco guterres lú olo, manán ho votu 584 iha sentru votasaun paralelu eskola tekniku vokasional (stm) bekora ba eleisaun presidensial segunda volta. parte seluk, kandidatu no número sorteiu ida (1), josé ramos horta hetan votu 409.

“total votantes ne’ebé vota iha sentru votasaun paralelu eskola stm becora iha 1.005, kompostu husi mane  482 no feto iha 523. lista refere bazeia ba votantes ne’ebe tuir elisaun. ita halo komparasaun partisipasaun votantes iha primeira volta barak liu duke segunda volta,” hateten domingas soares, nu’udar brigada paralelu stm bekora husi sekretariat tekniku administrasau estatal (stae), ba jornalista iha becora dili, tersa ne’e.
notisia relevante : sentru votasaun paralelu ajuda tebes estudante sira
nia dehan, husi rezultadu votu hatudu francisco guterres lú olo, hetan votus  584 no josé ramos horta hetan votu 409. parte seluk, iha mos votu nulu 12,  husi total votantes 1.005.
sentru votasaun paralelu stm bekora hetan observasaun husi observadór nasionál, internasionál, fiskál husi kandidatu sira, brigadista, ofisial eleitorál husi ste  no komisaun nasionál ba elisaun (cne, sigla portugés) no hetan seguransa másima husi polísia nasionál timor- leste (pntl).
eleitór husi munisípiu tolu mak vota iha  sentru votasaun paralelu stm bekora, hanesan, viqueque, baucau no lautem. eleitór  ne’ebé rejista bazeia ba lista iha primeira volta iha  1. 641.
sekretariadu tékniku administrasaun eleitoral (stae) rejista 859.613 eleitor elejível iha territóriu nasionál no díaspora. eleitor ne’ebé rejista iha nível nasionál hamutuk 852.500, no 7.113 husi  diaspora.
xefe departamentu saneamentu munisípiu dili, domingos soriano, husu komunidade atu soe lixu tuir oráriu ne’ebé tau ona iha dekretu lei 33/2008.
oráriu soe lixu ne’e sei hahú hosi tuku 04h30 madrugada to’o 07h00 dadeersan, nune’e bele fasilita empreza sira foti lixu hodi bele so’e iha lixeira tibar.
 amd sei fó koima ba infratór sira-ne’ebé soe lixu arbiru
“bazea ba dekretu lei 33/2008, iha ne’ebá ami mós uza formula ida katak liuhosi sirkulár ne’ebé ami fó sai ba ema hotu iha tinan kotuk katak oráriu soe lixu hahú iha tuku 04h30 madrugada to’o 07h00 dadeersan. hosi tuku 07h00 dadeer to’o fali tuku 07h00 kalan, ida-ne’e servisu ami-nian. ida-ne’e ami foti de’it foer no komunidade sei labele soe tan foer iha tempu ne’ebá,” domingos soriano hateten ba agência tatoli, iha nia knar fatin, dili, segunda ne’e.
maibé, nia dehan, realidade to’o agora komunidade la kumpre oráriu soe lixu ne’e tanba fo’er soe hanesan bee mota sulin la para. entaun nai-ulun sira haree katak ekipa saneamentu hosi munisípiu dili la servisu maibé ekipa esforsu an atu hamoos sidade dili sai sidade moos no saudavél.
‘ida-ne’e depende ba komunidade nia konsiénsia. governu la’ós la halo nia servisu maibé komunidade nia konsiénsia mak laiha liu,” nia hateten.
iha sensibilizasaun ne’ebé autoriadade munisípiu dili hala’o iha kada suku no aldeia iha dili, atu komunidade soe lixu tuir oráriu ne’ebé governu termina ona maibé realidade komunida seidauk kumpre to’o ohin loron.
nia informa, empreza nia oráriu foti lixu tuir kontratu ne’ebé halo ho autoridade munisípiu dili (amd) ne’e haktuir katak sira tenke raut lixu hahú hosi segunda to’o domingu.
“hosi segunda to’o sábadu loron ida sira raut karada tolu ba kamioneta ida. só loron domingu de’it mak raut karada rua ba kamioneta ida. pelumenus sira deskansa uitoan, lorokraik sira hodi ba misa. tanba ida-ne’e tuir kontratu ne’ebé ami estabelese,” nia dehan.
tuir nia, komunidade preokupa katak sidade nakonu ho lixu, ida-ne’e munisípiu dili bele dehan fila-fali ba komunidade katak tanba lixu ne’e mai hosi komunidade la’ós mai hosi governu. 
se lixu mai hosi governu mak komunidade kritika katak díli nakonu ho lixu, ida-ne’e loos maibé komunidade mak soe lixu laiha konsiénsia, entaun ida-ne’e fila-fali ba komunidade nia konsiénsia.
“ho atitude ida-ne’ebé mak ladun di’ak ba ita-nia komunidade, tanba saida ita-nia sidade nakonu ho lixu. tanba komunidade han soe, hemu soe no fuma soe ba fatin arbiru de’it, tantu iha uma- dalan no jardin sira. liu-liu mós ba ita-nia estudante sira bainhira halo sira-nia trabllu iha jardin, sira han soe hela iha ne’ebá, ida-ne’e preukupasaun boot liu. tanba buat hotu díli hakarak moos, ida-ne’e tenke husu komunidade tenke tau konsiénsia ne’ebé aas, atu nune’e díli moos hosi lixu. se ho konsiénsia ne’ebé laiha, hotu-hotu bele ko’alia sidade dili nakonu ho lixu hela de’it,” nia dehan.
iha dekretu-lei númeru33/2008 hateten, sé mak soe lixu arbiru tenke hetan sansaun maibé to’o agora lei seidauk implementa.
“ha’u la hatene to’o agora ami ne’ebé servisu iha baze la hatene lei ne’e seidauk implementa. tanba iha lei ne’e, iha parte sorin implementa ona kona-ba kasa animál sira, hanesan ema ne’ebé husik animál livre, ida ne’e la’o ona. maibé ba ema soe lixu arbiru ka fó sansaun, ida-ne’e mak seidauk. tanba ne’e, ba futuru tenke aplika dekretu-lei númeru 33/2008, nune’e komunidade bele iha konsiénsia soe lixu iha nia fatin,” nia sujere.
entretantu, iha tinan ne’e governu, liuhosi autoridade munisípiu dili (amd) kontratu kompañia ho karreta 50 ho orsamentu hamutuk millaun $1-resin hodi rekalla lixu ba soe iha lixeira tibar-liquiça.
 governu aumenta tan kamioneta 20 rekolla lixu iha kapitál dili
prezidente parlamentu nasionál, aniceto longuinhos guterres lopes, hala’o sorumutu ho pr eleitu ko’alia oinsá pn aprova rezolusaun atu timor-leste adota deklarasaun pás mundiál kona-ba fraternidade umana no moris hamutuk, hosi dokumentu ne’ebé amu papa francisco hasai. 

“ha’u mak husu enkontru ho prezidente parlamentu nasionál hodi haree fila-fali kestaun deklarasaun kona-ba fraternidade umana ne’ebé inisiativa hosi santidade amu papa francisco ho saserdote musulmanu al-azhar halo dokumentu ne’ebé asina iha abu dabi, 04 fevereiru 2019. ne’ebé, importante atu adopta iha timor-leste,” ramos horta hateten ba jornalista sira hafoin ramata enkontru iha gabinente prezidente parlamentu nasionál, kinta ne’e.
iha dokumentu ne’e husu apelu ba governu atu adopta nu’udar dokumentu nasionál hodi bele tama iha kuríkulu eskola nian hodi eduka ka sensiviliza atu inspira estudante no joven ho sosiedade tomak, tanba buat ida importante tebes atu hametin dame rai sira no iha mundu fraternidade umana.
iha tinan kotuk, dokumentu ne’e asembleia organizasaun nasaun unida (onu) halo tiha ona rezolusaun ida atu sai hanesan loron mundiál.
laureadu prémiu nobel da pás ne’e ko’alia ho prezidente parlamentu nasiobál no antes ne’e mós ho lidér nasionál sira seluk.
“ha’u ko’alia ho prezidente parlamentu no mós antes ne’e ho sekretáriu jerál partidu fretilin mari alkatiri, primeiru-ministru taur matan ruak, prezidente repúblika francisco guterres lú olo, xanana gusmão hotu-hotu konkorda no timor-leste bele adopta dokumentu ne’e,” nia hateten.
sorumutu ho prezidente parlamentu ne’e atu haree oinsá prosesu ne’e iha parlamentu nasionál, bankada sira hotu konkorda nune’e prepara ona rezolusaun ida no ohin duni plenária bele aprova.
prezidente repúblika eleitu ne’e hateten, ida ne’e signifika timor-leste sai nasaun primeiru iha mundu ne’ebé parlamentu nasionál no estadu adopta dokumentu refere sai ofisiál hafoin tuir kanál governu nian haruka ba ministéiru edukasaun hahú tama iha kuríkulu eskolár.
iha fatin hanesan, prezidente parlamentu nasionál, aniceto guterres, hateten pn ajenda ona iha kinta ne’e (12/04/21) sei realiza reuniaun plenária extraordinária ba diskusaun no votasaun projetu rezolusaun pn númeru 93/v(4a), kona-ba pás mundiál, fraternidade umana no koexisténsia komun.
 prezidente repúblika, josé ramos horta, husu ba governu atu servisu maka’as kombate má nutrisaun  hodi hadi’a saúde ne’ebé di’ak ba ema hotu iha timor-leste.
xefe estadu hato’o asuntu ne’e bainhira hamutuk ho ministériu saúde no programa ai-han mundiál (wfp) distribui ai-han superseriál ba grupu vuneravél liuliu inan isin-rua no inan fó susu-sira ne’ebé sofre má nutrisaun, iha sentru saúde comoro, postu administrativu dom-aleixo, munisípiu dili.
“ita haree sub nutrisaun ba infantil sira nafatin probelma iha ita-nia rain. tanba ne’e husu ita hotu kontribui hodi kombate má nutrisuan iha futuru,” pr horta, hateten iha ambitu serimonia fahe superserial ba inan isin rua no inan fó susu iha sentru saúde komoro ohin.
governu tenke define didiak  prioridade naisonál liuliu kombate  má nutrisaun ba inan isin-rua no labarik kiik sira ne’ebé mak foin moris  tanba kestaun etika no moral ba futuru nasaun nian.
“husu ba inan sira tenke eduka labarik sira atu han ai-han ne’ebé saudavél, nune’e bele hadiak nutrisaun ne’ebé diak no husu ba inan sira evita fó susu been formula ba oan sira, hodi fó susu been inan hodi fó saude di’ak ba kosok-oan sira,” xefe estadu sujere.
ministra saúde, odete maria freitas belo. antónio daciparu
iha biban hanesan, minsitra saúde, odete maria freitas belo, afirma atu kombate má nutrisaun iha país ne’e ministériu saúde la servisu mesak, maibé hamutuk ho ajénsia sira, liuliu progama ai-han mundiál (wfp), unicef, organizasaun mundiál saúde (oms).
“ita hamutuk ho ajénsia sira hanesan fahe ai-han superseriál ka aihan ne’ebé mak riku ho vitámina ba inan isin rua ne’ebé mak sofre má nutrisaun hodi hadia sira nia saúde ba futuru,” governante ne’e akresenta.
nune’e, ms husu ba profisionál saúde sira uza estraratéjia hodibele redús má nutrisaun liuhosi programa servisu saúde  na familia.
embaixadór repúblika populár xina, xiao jianguo. francisco sony
entretantu, embaixadór repúblika populár xina iha timor leste, xiao jianguo, afirma distribui ai-han superseriál ba inan isin-rua no inan fó susu ne’ebé durante ne’e enfrenta má nutrisaun iha timor-leste.
“má-nutrisaun ba inan isin-rua no labarik sira sai problema ne’ebé mak agora akontese iha timor-leste. nune’e governu sira kompromete fó tulun ba governu timor-leste atu kombate má nutrisaun ba inan isin-rua no inan fó susu sira,” diplomata xina ne’e kompromete.
programa ai-han mundiál (wfp) fó doasaun fundu milliaun $1 hodi  sosa ai-han superseriál hodi distribui ba grupu vuneravél sira.
udan boot ne’ebé akontese iha segunda (21/02) hamosu inundasaun no mota kuaze sobu sala aula turma komérsiu inklui hariis fatin eskola ensinu sekundáriu tékniku vokasionál (estv) iha hera.
tuir adjuntu diretór estv, hera anselmo freitas, espasu rai metru lima ne’ebé eskola uza hodi instala tanke bee-moos ho kuantidade litru 500 mak mota sobu lakon no mota sobu sala balun.
“ami presiza ekipamentu hosi obra públika atubele aselera normaliza mota ne’e atu labele fó risku maka’as ba ami-nia eskola, atu ami bele kontinua halo nafatin prosesu ensinu aprendizajen ba estudante,” adjuntu diretór informa ba agência tatoli, iha resintu eskola hera, tersa ne’e.
 seps apoia hahán ba vítima inundasaun iha área mota comoro
daudaun, kondisaun mota rabat kedan iha eskola ninia hun, ne’ebé kontinua kee aliserse eskola nian.
“kuandu governu la halo lalais intervensaun, bainhira udan tun filafali, sala no hariis fatin ne’e mota sobu ona,” nia akresenta.
ba kestaun ne’e, ministru edukasaun juventude no desportu (mejd), armindo maia, hateten,  ministériu seidauk bele halo intervensaun buat ida.
“hafoin ministériu obra publika (mop) normaliza kondisaun mota ne’e mak ministériu sei haree filafali. maibé presiza apoiu tékniku sira atu estuda uluk lai, hafoin ministériu bele halo intervensaun liután tanba ministériu lakohi fakar osan, hafoin mota sobu filafali,” ministru dehan.
ba kestaun ne’e, ministru atu haree ho matan kondisaun iha terrenu tanba simu ona informasaun katak eskola ne’e hetan ameasa.
“loos duni eskola sorin, balun ninia okos hahú mamuk ona inklui hariis fatin,” nia tenik.
nune’e, governante ne’e sei hato’o kestaun ne’e iha reuniaun konsellu ministru, atu nune’e bele hetan desizaun ruma.
tuir observasaun ministériu saúde hamutuk ho food and agriculture organization (fao) no organizasaun saúde mundiál (oms), segunda n’e, hala’o lansamentu dahuluk ba projetu codex alimentarius tinan 2022 too 2024 iha timor-leste.
codex alimentarius hanesan kolesaun ba padraun, kódigu prátika, diretrize no rekomendasaun ne’ebé aseitavel mundialmente relasiona ba alimentasaun, produsaun alimentár no seguransa alimentar.
“ita hamutuk ho parseiru internasionál   halo lansamentu dahuluk ba projetu codex alimentár tanba ita hotu hatene katak  bainhira sai membru ba codex alimentár ne’e prosesu naruk,   maibé too fim ita alkansa. iha tinan 2018 ita sai membru ba codex alimentár ne’ebé nia nasaun membru hamutuk 188,” prezidente  komisaun codex alimentar timor-leste, odete da silva viegas,  hateten iha nia diskursu iha timor-plaza-dili.
esforsu sai nasaun membru ba codex ne’e la’ós ministériu saúde de’it,  maibé ba liña ministeriál sira hanesan  ministériu agrikultura no peska, minsitériu turizmu, komérsiu no indústria, autoridade inspesaun fiskalizasaun atividade ekonómika sanitária no alimentár (aifaesa) inklui parseiru internasionál sira  ne’ebé mak kontribui ba papél ida ne’e.
“ita lansa ona codex alimentár ne’e, signifika   ita bele estabelese ita-nia sekretariadu  ba iha asuntu  ne’e rasik,” nia akresenta.
estadu timor-leste sai membru komisaun codex alimentar  ba membru nasaun hamutuk 188 , iha loron 20 fevereiru  2018.
“ita hanesan nasaun foun ne’ebé sai membru presiza aprende liután  ba seguransa alimentar  tanba ne’e timor-leste adere ba iha  codex hodi aumenta liután  ita-nia partisipasaun ativu  iha forum codex alimentar. nune’e aproveita másimu iha prinsipiu kona-bá seguransa alimentar  nomós atu defende konsumidór  sira nia direitu ho objetivu atu fó protesaun ba saúde públiku  no komérsiu kuantitativu  iha área alimentasaun nian,” nia afirma.
iha fatin hanesan, reprezentante organizasaun mundiál  saúde iha timor leste,  arvind mathur, hateten oms fó apoia forte ida no abrajente ba servisu ne’ebé relasionadu ho seguransa alimentar iha timor-leste, inklui dezenvolvimentu no implementasaun estratégia nasionál hosi seguransa alimentar.
“kampaña sensibilizasaun ba públiku ba proprietáriu hosi restaurante sira no empreza komersiál  sira seluk iha nasaun hotu-hotu sei konsentra ba xave lima ba seguransa alimentar  no vijilánsia ba moras transmitida ba ai-han no investigasaun ba surtu iha nível nasionál no subnasionál sira,” nia akresenta.
orsamentu ne’ebé aloka ba iha codex alimentar hamutuk rihun $220 hosi governu timor-leste no oms.
vise-prezidnente komisaun nasionál eleisaun (cne-sigla portugés), domingos barreto, hateten cne sei taka sai rezultadu apuramentu nasionál iha kuarta (27/04) aban.   

“ohin, ami halo reuniaun ba kandidatu prezidente repúblika na’in-rua nian no sei taka sai iha aban tuku 14h00,” domingos barreto hateten ba agência tatoli, via telefónika, tersa ne’e.
hosi ne’e, cne sei fó oras 24 ba kandidatu prezidente repúblika períodu 2022-2027 na’in-rua, josé ramos horta no francisco guterres lú olo, hodi halo rekursu maibé karik laiha rekursu mak cne sei submete ba tribunál rekursu (tr).
“ami taka sai rezultadu iha tuku rua lorokraik, depois fó oras 24 ba kandidatu atu halo rekursu, karik laiha entaun ami haruka ona ba tribunál rekursu hodi haree no valida,” nia dehan.
iha rezultadu apuramentu provizóriu hosi sentru votasaun 1.200, totál eleitór 859.925, ema ne’ebé tuir vota 646.389, votu válidu 640.967 (99,16%), branku 1.643 (0,25%), nulu 3.734 (0,58%), rejeitadu 28 (0,00%), abandonadu 15, ne’ebé hosi rezultadu ne’e josé ramos horta ho votu 398 028 (62,1%) no francisco guterres ‘lú olo’ ho votu 242.939 (37,9%).
hafoin konklui apuramentu nasionál, prezidente cne, josé agustinho da costa belo, informa durante prosesu apuramentu, ofisiál ne’e sira identifika votu branku, nulu, rejeitadu no abandonadu hamutuk 5.048, ne’ebé hafoin verifika ikus mai deside votu 1.200 sai válidu, nune’e kandidatu númeru  sorteiu 01 hetan aumentu votu 800 no kandidatu númeru sorteiu 02 hetan 400.
“hosi votu ne’ebé iha, kandidatu ho númeru sorteiu 01, josé ramos horta antes ne’e ho votu 397.145 aumenta ba votu sai 398.082, nune’e mós ho kandidatu ho númeru sorteiu 02, francisco guterres ‘lú olo’ ne’ebé antes ne’e ho votus 242.440 amenta votu sai 242.939,” prezidente cne, relata ba jornalista hafoin enserra prosesu apuramentu nasionál iha salaun cne, colmera, sábadu (24/04).
 cne konklui apuramentu nasionál no deside votu 1.200 sai válidu
autoridade nasionál petróleu no minerál (anpm) sei konklui sosializasaun lei kódigu mineiru iha ataúro iha tempu badak.
“sosializaun iha munisípiu hotu halo ona, hela de’it ataúro mak seidauk, maibé iha tempu badak ami sei ba ataúro hodi konklui sosializasaun ba lei númeru 12/2021 kona-ba kódigu mineiru,” prezidente anpm, florentino soares ferreira,  hateten ba agência tatoli, iha suai room, timor plaza, sesta ne’e.
 anpm sensibiliza lei kódigu mineiru hodi fó efeitu ba explorasaun
nia dehan, lei ne’e importante tebes hodi fasilita komunidade hatene hodi esplora no foti transforma rikusoin rai-maran ne’ebé iha hanesan minerál hodi bele kontribui ba dezenvolvimentu ekonómiku no sustenta reseita estadu.
aleinde ne’e, anpm mós daudaun ne’e prepara lei komplemetar sira, nune’e iha tempu barak halo promosaun no lori ba konsellu ministru atu aprova, hanesan ba área konstrusaun sira hanesan daudaun empreza sira aplika ba konkursu lisensiamentu petrolíferu.
“maibé sei dezeña ba minerál nian tanba ita iha esperansa foun ba atividade minerál nian, empreza hosi rai-li’ur mós bele mai liuhosi konkursu hanesan konkursu lisensiamentu petrolíferu segunda ronde perodu 2019/2022 ba bloku 18 ka dalan seluk hosi ajustu direitu,” nia dehan.
diretór assosiasaun hak, sisto dos santos, husu komisaun nasionál eleisaun (cne, siglá portugés) no sekretáriadu tékniku administrasaun eleitorál (stae) atu hadia mekanizmu iha eleisaun prezidensiál segundu volta, nune’e bele hasa’e taxa partisipasaun hosi eleitór sira.

“ami rekomenda ba cne no stae atu hadi’a mekanizmu eleisaun segunda volta no eleisaun presidensiál sira ba futuru fó biban ba ema hotu atu vota iha ne’ebé de’it hodi asegura populasaun sira-nia partisipasaun iha eleisaun atu sira la lakon direitu ba vota, partikularmente iha sentru votasaun iha teritoriu laran,” diretór ne’e hateten ba jornalista sira liu hosi konferénsia imprensa iha edifísu hak, faról, kuarta ne’e,
nia informa, tuir hak nia monitorizasaun deskobre katak kondisaun balu atu hetan konsiderasaun órgaun eleitorál nia intervensaun ba melloramentu sira mak hanesan sentru votasaun paralelu ne’ebé la efikasia kria konfuzaun ba eleitoradu sira prezudika votante lubuk mak la konsege ezerse sira-nia direitu votu.
seluk mak oras normál ba votasaun husi tuku 07h00 dadeer to’o tuku 15h00 lorokraik ne’e la natón, nune’e iha fatin balun prezudika votante sira balu lakon nia direitu votu tan tarde to’o iha sentru votasaun liu-liu suku balun mak demografikamente komunidade barak ho distansia dook.
taxa partisipasaun eleitór sira barak la vota tan dezafiu laiha osan atu selu karreta ka ense mina ba motor atu fila ba sira nia suku liu-liu universtariu nomós ba nivel komunidade hirak ne’ebé ho kondisaun insufisiente nia laran.
eleisaun presidensiál primeira volta liuba ne’e, la asesivel ba ema ho defisiénsia matan no fizíku tamba buletin votu ba ema ho defisiénsia matan laiha inklui sentru votasaun balu laiha rampa ne’ebé susar ba ema ho kadeira roda atu asesu ba vota.
iha eleisaun primeira volta ne’e prizioneru sira kuaze ema 90-resin lakon direitu votu, tan parte stae la halo resensiamentu eleitorál no guarda prizionál la organiza sira ho di’ak kontaktu família hodi lori nia kartaun no passaporte atu sira bele ezerse nia direitu ba vota.
aleinde ne’e, nia dehan, pesoál polísia nasionál timor-leste (pntl) nia akomodasaun durante loron no kalan ida halo servisu iha iha estasaun votu sira ho valor $10 ne’e la sufisiente ba sira.
nune’e, hak husu ministériu interiór atu hasae ka aumenta montante akomodasaun ba membru pntl sira entre $25-$35 atu sira mós hala’o papél hodi asegura estasaun votu sira iha territóriu nune’e la prezudika ba sira-nia rekursu rasik.
asosiasaun hak husu ba parlamentu nasionál atu hamosu rezolusaun extraordináriu hodi fó kondisaun ba cne no stae, hodi organiza eleitór sira bele vota ho fleksibilidade iha fatin ne’ebé de’it mak nia temporariamente destaka ba espesialmente iha kapital dili.
“iha ambitu eleisaun nia ema hotu iha direitu atu partisipa no hola parte iha prosesu eleitorál hodi espresa ninia direitu votu hodi fihir no hili lideransa ida-ne’ebé mak nia hakarak no konfia katak sei reprezenta nia ba kaer ukun, hodi servi ba publiku liu-liu hodi tane no servi povu nia interese hodi hakonu direitu umanu povu nian,” nia hateten.
universidade nasionál timor-lorosa’e (untl), kinta ne’e, lansa kursu mestradu ba tinan akadémiku 2022, ne’ebé iha biban ne’e, ministru ensinu superiór siénsi no kultura (messk), longuinhos dos santos, enkoraja atu asegura prosedimentu nesesáriu.
“presiza asegura prosedimentu legál no institusionál nesesáriu hodi bele hahú hetan akreditasaun, atu nune’e projetu formasaun avansada hirak-ne’e bele buras no metin ba oin liután, atu formandu sira fiar-an atu hahú, kontinua no ramata kursu. ida-ne’e maka governu no sosiedade hein hosi universidade públika sira,” ministru dehan iha fundasaun oriente, bairro formosa.
 anaaa re-avalia kursu komunikasaun sosiál untl
ba inisiativa ne’e, governante ne’e konsidera untl hatudu objetivu firme atu hahú siklu foun ida, tanba la’ós de’it atu kualifika profesór lisensiadu sira iha nível mestradu, maibé mós forma espesialista sira iha área relevante.
“ezemplu hanesan mestradu iha área dezenvolvimentu komunitáriu, medisina tropikál no saúde komunitáriu inklui área estudu kona-ba páz no konflitu. ba área espesializadu relevante, importante mós kursu kona-ba konsolidasaun sistema ensinu, hanesan matemátika ba profesór sira no sosiedade tomak maka hanesan kursu direitu no ekonomia no jestaun aplikada,” nia akresenta,” nia akresenta.
ba atinjementu ne’e, ministru felisita entidade akadémika untl no parseiru sira ne’ebé harii kursu mestradu no husu nafatin esforsu hodi asegura kursu ne’e ninia susesu, nune’e importante hakle’an kultura jestaun akadémika ne’ebé orientadu liu atu rezolve problema hodi foka rezultadu.
ministru longuinhos refere mós ba prioridade viii governu konstitusionál ba área edukasaun, ne’ebé universidade nasionál sira tenke iha kapasidade kaer no adapta iha kontestu lokál, iha koñesimentu avansadu iha tempu daudaun ne’e hodi transforma koñesimentu ne’e sai inovativu liután, tanba ne’e bainhira instituisaun ensinu superiór laiha dosente kualifikadu, sei labele halo inovasaun.
aleinde ne’e, bazeia ba diagnóstiku hosi polítika nasionál ensinu superiór foin lalais ne’e, nota katak ritmu kapasitasaun dosente sira la’o neneik tebes atu kumpre meta dezenvolvimentu ne’ebé messk propoin, maski iha vantajen balun.
presiza formasaun dosente
iha biban ne’e, membru governu ne’e reforsa liután katak presiza uza mekanizmu foun hodi aumenta ritmu formasaun ba profesór sira iha instituisaun ensinu superiór.
“tanba ne’e, governu hakarak dezenvolve hamutuk ho untl hanesan pakote ida kona-ba programa ba doutoramentu iha área koñesimentu sira ne’ebé konsidera nu’udar estratéjiku ba timor-leste,” nia tenik.
ministru dehan, implementasaun kursu hirak-ne’e sei hala’o iha timor-leste, ho parseria ho universidade estranjeiru sira, ne’ebé kursu sira sei organiza tuir rejime mistu, hanesan iha timor-leste no desloksaun estudante sira ba instituisaun parseria, hanesan komunidade país lian portugés (cplp, sigla portugés).
governante ne’e rekoñese mós katak, nesesidade ensinu superiór sei jere ho forma dinámika ho inovasaun, tanba kestaun ne’e seidauk bele justifika tanba untl nu’udar instiuisaun joven ida, ne’ebé foin eziste durante tinan-20 nia laran no ezijénsia hamosu mudansa lais iha sosiedade no iha mundu.
konsidera mós katak oferta formativa universidade públika seidauk naton tanba sei falta kursu barak ne’ebé relevante tebes ba timor-leste nia dezenvolvimentu.
“ita labele ignora katak to’o ohin loron, iha área sientífika oioin ne’ebé mak sei la’o fraku hela iha universidade ida-ne’e no formasaun avansadu hanesan pós-graduasaun ne’ebé menús tebes bainhira ita kompara ho kursu sira iha nível lisensiatura,” ministru longuinhos informa.
ba governante ne’e, untl konsege lori nasaun nia naran atu iha kompromisu, liuhusi ensinu investigasaun no estensaun no fó poténsia hodi dezenvolve nasaun.
nune’e, bainhira universidade públika ne’e halo espansaun no konsolidasaun ba pós-graduasaun, bele reprezenta momentu fundamentál iha prosesu hodi afirma no konsagra autonomia universidade nian.
“bainhira la aposta maka’as ba kursu mestradu no doutoramentu, ema sei la konsidera universidade ne’e madura no konsolida ona, satán bainhira misaun sira atu sai referénsia no kualidade ba instituisaun sira hotu iha kontestu rai-laran. tanba ne’e, seremónia ohin sai pasu importante ba untl no ensinu superiór nia evolusaun iha ita-nia rai,” nia dehan.
 prezidente partidu kongresu nasionál rekonstrusaun timor-leste (cnrt, sigla portugés), kay rala xanana gusmão, husu ba sidadaun hotu atu respeita desizaun povu nia iha eleisaun segunda volta tanba kandidatu na’in-rua ne’e, ida ne’ebé mak mánan sai prezidente ba povu tomak nian.
“estadu demokrátiku ne’e iha povu nia liman ne’ebé ita tenke respeita hodi kontribui. husu de’it ba povu tomak, grupu hotu-hotu labele provoka situasaun. tanba ita tinan 20 ukun-an tenke hatudu maturnidade polítika iha situasaun oin-oin. tanba ne’e labele hatudu inmaturnidade hodi ameasa ka kria konflitu,” xanana hateten ba ministériu edukasaun juventude no desportu (mejd) prevee ona orsamentu iha kategoria transferénsia públika ho montante $1.680.680,12, atu implementa projetu komunitáriu, ba konstrusaun no reabilitasaun eskola 16 no sala aula 64 iha dili iha tinan ne’e.
“projetu komunitária tama iha orsamentu jerál estadu (oje) 2021, ne’ebé ministériu aloka ba infraestrutura edukativa hamutuk millaun $25-resin no aloka ba projetu komunitária $20.274.586,67 atu hadi’a eskola 203 liuhosi transferénsia públika no kapitál dezenvolvimentu millaun $4-resin,” ministru edukasaun juventude no desportu, armindo maia, relata, foin lalais ne’e iha sentru konvensaun dili (ccd, sigla portugés).
 konstrusaun no reabilitasaun eskola 197 sei realiza iha janeiru 2022
eskola ne’ebé tama projetu hanesan ensinu sekundáriu jerál (esj) metinaro, esj 12 novembru becora, esj finantil comoro, esj 10 dezembru comoro, esj tékniku vokasionál 28 novembru becora, eskola báziku filiál (ebf) siklu 1,2 le-laus, ebf siklu 1,2 bebonuk, ebf siklu 1,2 duque de caxias bemori, ebf siklu 1,2 naroman, ebf siklu 1,2 be-nunuk, eskola báziku sentrál (ebc) 30 de agostu komoro, ebc bikeli, ebc 10 de dezembru, ebc bidau akadiru-hun, edukasaun pré-eskolár buras kadalak, no pré-skolár ailok-tutun.
eskola ne’ebé tama planu atu hadi’a maka edukasaun pré-eskolár 02 ho sala 4 ninia kustu projetu iha $159.941,64, ebf 05 ho sala 20 ninia kustu projetu $429.301,62, ebc 04 ho sala 25 ninia kustu $471.878,01, ho nune’e edukasaun pré-eskolár no ensinu báziku 09 ho sala 45 ninia kustu $901.179,63.
ba eskola esj 04 ho sala aula 15 kustu projetu $479.991,21, eskola ensinu sekundáriu tékniku vokasionál iha eskola ida no sala laiha ho kustu projetu $143.567,64.
“ho nune’e molok tinan 2022 ne’e ramata, ha’u fiar katak ita bele kompleta ona eskola hamutuk 250 iha territóriu nasionál,” ministru otimista.
orsamentu iha kapitál dezenvolvimentu nia sei konstrui eskola 22, fundu kontra partida hosi governu koreanu iha eskola ida mak tékniku vokasionál becora.
enkuantu, oje 2022 ne’ebé mejd prevee hamutuk millaun $2,3, atu kompleta tan eskola 20.
“ita iha orsamentu hosi kategoria kapitál dezenvolvimentu nian atu realiza projetu lima, ne’ebé projetu rua ne’ebé komesa ona hanesan eskola tékniku vokasionál hera no eskola báziku sergio viera de melo becora no projetu tolu mak iha prosesu loke fali konkursu maka eskola ebf fatuhada, esj 05 maiu becora, no tékniku vokasionál becora. ha’u espera katak semana oin prosesu ne’e bele hahú ona,” ministru akresenta.
prezidente repúblika eleitu ba periódu 2022-2027, josé ramos horta, kuarta ne’e, hala’o enkontru dahuluk ho atuál xefe estadu, francisco guterres ‘lú olo’, hodi kumprimenta hodi ko’alia prosesu hand over no preparasaun ba serimónia tomada de pose nian.

 governu prepara fatin serimónia toma pose ba pr eleitu atinje ona 45%
prezidente repúblika eleitu, josé ramos horta, konvida bainaka espesiál hosi rai-li’ur no líder mundiál balun, hanesan eis prezidente amérika no portugal atu partisipa serimónia toma pose, maske tuir regra protokolu ne’e xefe estadu mak hasai konvite ba nia ómologu hosi rai-li’ur.
“tuir regra protokolu xefe estadu mak hasai karta maibé ha’u pesoalmente tanba kuñese líder sira, nune’e haruka tiha ona ha’u-nia konvite pesoál hanesan iha enkontru ho embaixadór hotu hosi asean, laureadu prémiu nobel da pás, eis prezidente repúblika hosi japaun, amerika, abudabi dubai, korea, xina no portugal, hein sira bele partisipa,” prezidente eleitu ne’e hateten ba jornalista hafoin ramata enkontru iha edifísiu palásiu prezidensiál nicolau lobato, bairu pite.  
iha enkntru dahuluk ne’e, ramos horta ba aprezenta ninia kumprimentu ba prezidente repúblika lú olo ne’ebé simu nia ho delegasaun ho di’ak tebe-tebes nu’udar líder nasionál.
objetivu primeiru ne’e ko’alia kona-ba prosesu hand over no serimónia pose ho selebrasaun loron restaurasaun indepedénsia 20 maiu, liu-liu oinsa serimónia ne’e la’o ho di’ak no la’o ho dignidade hanesan estadu ida.
enkuantu tuir rezultadu eleisaun prezidensiál segunda volta kandidatu prezidente repúblika, josé ramos horta hetan votu 398.028 (62,1%) no francisco guterres lú olo hetan votu 242.939 (37,9%).
nune’e prezidente repúblika eleitu simu pose mak atuál xefe estadu francisco guterres lú olo sei termina mós nia mandatu iha 20 maiu 2022.
antes ne’e, ministru administrasaun estatál (mae), miguel ferreira carvalo, hateten governu liuhosi mae no entidade relevante sira seluk nu’udar komisaun organizadora ba eventu rua hanesan serimónia pose pr eleitu no komemorasaun loron restaurasaun indepedensia 20 maiu tinan ne’e, daudaun ne’e la’o hela no garante preparadu hodi realiza serimónia ofisiál estadu nian ne’e.
atu realiza serimónia toma pose ne’e hetan susesu, governu timor-leste aloka orsamentu millaun $1,6 ba realizasaun atividade simu pose no selebrasaun loron restaurasaun independénsia ba dala-xx (20 maiu 2022-20 maiu 2022) ne’e.
polísia siéntifika investigasaun kriminál (pcic, sigla portugés), sesta ne’e, detein tan sidadaun estranjeiru na’in-rua, ba kazu tráfiku umanu, tanba ho ilegalmente fasilita traballadór timoroan na’in-hitu (7), ne’ebé daudaun “terus” iha dubai, uni emiradu árabe.
pcic halo detensaun ba suspeitu na’in-rua ho inisiál aes nu’udár sidadaun bahrain no ida seluk ho inisiál igae nu’udár sidadaun sudaun, maizumenus iha tuku 13:00, iha aeroportu internasionál nicolau lobato, comoro-dili bainhira mai hosi indonézia ho aviaun citilink.
  timoroan na’in-hitu “terus” hela iha dubai
“ohin, ami halo detensaun ho fora fragante delitu ba sidadaun estrajeiru nain-rua ne’ebé maka maka envolve iha rede kazu tráfiku umanu. sidadaun nain-rua ne’e serbisu hamutuk ho ita nia suspeitu nain-tolu seluk ne’ebé maka antes ne’e, ita detein ona tanba komete krime tráfiku umanu,” adjuntu diretór pcic, adino nunes cabral, ba agência tatoli iha nia knaar fatin colmera.
nia dehan, halo detensaun ba suspeitu na’in-rua ne’e tanba sira nia ajénsia mak iha indonézia ne’ebé koordena ho suspeitu nain-tolu ne’ebé antes ne’e detein ona hodi lori timoroan mesak feto na’in-hitu ba dubai.
adjuntu diretór pcic ne’e esplika, sidadaun estranjeiru na’in-rua ne’e mai tan timor-leste atu halo enkontru ho suspeitu nain-tolu ne’ebé antes ne’e detein ona, hodi halo tan rekrutamentu ba timoroan.
“sira kontaktu malu iha rede krime transnasionál. sira atu ko’alia hodi rekruta tan ita nia timoroan ba li’ur. liuhosi kontaktu malu ne’e maka ita deteta hodi koloka kedan ekipa iha aeroportu atu sira tun halo kedan detensaun fora fragrante delitu,” adjuntu diretór pcic ne’e esplika.
tuir lei, pcic iha oras 12 atu halo identifikasaun ba sira hodi hein mandadu hosi tribunál atu halo detensaun.
hafoin halo detein sidadaun estranjeiru nain-rua pcic halo kedan auto notísia ba ministériu públiku hodi solisita ba tribunál hodi hatun mandu detensaun.
“bainhira mandadu tun mai ona maka ita foin halo detensaun ba sira hodi kumpre oras 72, hafoin ita submete ba tribunál distritál dili hala’o primeira interrogátoriu,” nia akresenta,
  pcic detein suspeitu nain-tolu ba kazu tráfiku umanu
 governu japaun liuhosi organizasaun nasaun unida ba fundu labarik (unicef-sigla inglés) apoia veíkulu refrijeradór unidade tolu no jeleira tolu ba minsitériu saúde atu rai vasina covid-19.
karreta malirin ka veíkulu refrijeradór hamutuk tolu no zeleira tolu ne’e apoiu husi governu japaun liuhusi unicef timor-leste ba ms liuliu servisu autónomu medikamentu no ekipamentu saúde (sames) atu rai vasina covid-19 bainhira transporta rejiaun sira.
embaixadór japaun iha timor-leste, masami kinefuchi. francisco sony
“ba tempu ida nee, ami apoia finanseiru mak millaun $1,2. apoia finanseiru ida ne’e inklui ba estabelesimentu ba sala malirin sira iha armazenametu rejionál sira, nomós oferese karreta malirin no seluk-seluk tan,” embaixadór japaun iha timo-leste, masami kinefuchi, hateten iha armazein sames-kampu-alór.
iha biban hanesan, reprezentante unicef iha timor-leste, ainhoa jaureguibeitia, dehan unicef kontinua ajuda no suporta ministériu saúde no sames hodi hasa’e kapasidade lojísitiku no kapasidade korente malirin iha nivél nasionál no sub nasionál, armazein vasina no distribuisaun. treinamentu ba professionál saúde no tékniku sira no suporta mós monitorizisaum no supervisaun.
reprezentante unicef iha timor-leste, ainhhoa jaureguibeitin. francisco sony
“hakarak hato’o ha’u nia agradesimentu ba governu japaun ba servisu parseria ho unicef hodi suporta sistema korente malirin iha timor-leste, espesialmente ba fornesementu karreta refrigerador hirak ne’e, ne’ebé ami ohin loron ofisialmente entrega no konstrusaun ba armazenamentu iha armazein rejionál iha raeoa, ainaro, baucau, no bobonaro,” nia akresenta  
kuartu refrigerador ho ninia assesória sira ne’ebe sei instala iha armazein rejonál haat ne’ebé krítiku essensiál hodi armazena vasina ho seguru no distribuisaun  iha kuálker tempu ba iha munisípiu hotu no mós ba unidade fasilidade saúde hotu.
governu agradese 
vise-ministru, bonifacio maucoli  espresa sentidu no profundu gratidaun ba apoia no kooperasaun kontinua ne’ebé fornese husi governu japaun, apoiu ida-ne’e nu’udar sentidu solidariedade atu haforsa, hametin no mellora sistema nasionál saúde partikularmente hamutuk atu kombate pandemia covid-19-19 iha timor-leste.
vise-ministru saúde, bonifácio maucoli dos reis. francisco sony
“ministériu saúde mós apresia tebes ba apoiu jenerosidade ne’ebé povo japaun fornese no responde ba iha surtu covid-19 ba aprovizionamentu karreta malirin, jeleira boot no ki’ik hodi tau iha armazein rejionál sira hanesan baucau, ainaro no maliana atu hasa’e kapasidade iha nível sub-nasio alin hodi kontribui ba iha melloramentu no hasa kapasidade sistema saúde nian,” vise agradese.
veíkulu refrigerador hirak ne’ebé fornese ba servisu autónomu medikamentu no  ekipamentu saúde (sames) ajuda tebes hodi mellora servisu distribuisaun ho di’ak no lais liu to’o iha armazein rejionál no fasilidade saúde sira hotu.
iha parte seluk, ms rekoñese tebes unicef no parseiru sira hotu nia kontribusaun no asisténsia hodi responde ba surtu covid 19 liuliu ba iha kampaña vasinasaun ba labarik idade eskola no la eskola ho vasina pfizer, no ba ema boot idade tinan 18 ba leten ho vasina astrazeneca no sinovac.
timor-leste atinje ona kobertura vasinasaun covid-19 to’o ona 84.4% ba iha primeira doze no 71.4% ba iha segunda doze.
nune’e mós, labarik ho idade tinan 12 to’o menus husi tinan 18 hamutuk 37,651 mak simu ona primeira doze ba vasina pfizer no labarik 30.221 ho idade hanesan maka simu ona vasina pfizer ba doze dalaruak nian ka kompleta ona doze primeiru no doze segundu iha munisipiu dili. ne’e hatudu katak kontibuisaun liuhusi vasina bele hamenus risku ba transmizaun no bele hasa’e imunidade komunitaria ka herd immunity.
“hau haksolok tebes atu informa ba ita hotu katak ministériu saúde agora dadauk hala’o hela expansaun ba kampaña vasinasaun pfizer ba labarik husi idade tinan 12 ba leten ba iha munsípiu 11 inklui raeo. ohin loron, munisipiu liquisa hahú ona lansamentu ba kampaña vasinasaun ba vasina pfizer. ministériu saúde halo ona revizaun no atualiza planu nasional implementasaun vasina covld-19 lngles dehan ndvp atu refleta ba expansaun vasinasaun covid-19 ba idade menus husi tinan 18”.
sames iha kapasidade hodi bele armazena vasina pfizer pelumenus ho doze 400,000 iha refrigerador ultra malirin iha momentu saida de’it, ministériu saúde simu ona primeira faze ho quantidade 259,760 doze husi totál 1,26 millõens ne’ebé hola ho orsamentu dfat liu husi unicef.
vise mós apela ba estrutura sames iha nível nasionál no rejionál atu tau matan ba fasilidade no ekipamentus sira hotu ne’ebé ohin simu, nune’e bele utiliza iha tempu naruk nia laran hodi responde ba pandemia covid-19 no hasa’e kobertura ba vasina iha timor-leste laran tomak nune’e bele hasses husi moras ne’e.
 ministra saúde (ms) odete maria freitas belo, segunda ne’e, relata progresu  vasinasaun hasoru covid-19 ba primeira ministra interina no ministra solidaridade sosiál no inkluzasaun, armanda berta do santos, iha rezidénsia ofisiál faról-dili.
“ohin, vise primeira-ministra hanesan mós primeira ministra interina ba husu atu halo atualizasaun kona-ba prosesu no progresu vasinasaun hasoru covid-19 iha timor-leste liuliu vasina sira-ne’ebé mak ita fó ba idade 18 anos ba leten, nune’e mós ba sira-ne’ebé ho idade 12 to’o menus 18,” minsitra saúde odete belo, hateten ba  ministériu saúde relata, kazu detetadu foun 194, rekuperadu 29 no kazu ativu na’in-1001.
“kazu detetadu pozitivu foun,ohin na’in-94, rekuperadu 29 no  ativu 1001,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu,  kuarta  ne’e.
nune’e, hahú 21 marsu 2020 to’o 09  fevereiru 2022  iha kumulativu kazu konfirmadu 20942 no óbitu 122.
hosi horisehik mai ohin, laboratóriu nasionál saúde halo teste pcr 468 kompostu vijilánsia sentinela 27, rastreiu ba kontaku 182, rastreiu aleatóriu 198,viájen internasionál 48,  follow up iha kuarentena 13.
alende ne’e, totál teste pcr ne’ebé halo iha 08 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 297 hanesan maubisse 14, maliana 15, viqueque laiha, suai 22, baucau 12, ermera laiha, raeoa 58, hngv 179,  lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 09 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (82,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,3% no simu ona doze daruak 71,1%.
hosi insidénsia covid-19 iha timor-leste, durante loron hitu ikus maka 8,7/100 mil abitante.
iha loron 09 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 16,baixa ho covid-19  hamutuk 16.
covid-19: kazu pozitivu 247 no ativu sa’e ba na’in-836
primeiru ministru, taur matan ruak, hateten governu submete ona proposta orsamentu ratifikativu (or) ba parlamentu nasionál (pn) no hakarak atu parlamentu nasionál debate orsamentu refere ho karaktér urjénsia, nune’e bele responde lalais nesesidade iha rai laran.

 governu submete proposta or ba pn ho valór billaun $ 1-resin
“orsamentu ratifikadu iha medida lubuk ida, horisehik entrega tiha ona ba parlamentu nasionál, ami halo naturalmente sei diskute iha parlamentu nasionál. tanba hanesan ita boot sira hatene ita daudaun ne’e nesesidade barak loos no nesesidade ida mak, pur ezemplu, halo oinsá mak ita sustenta ita-nia aumenta presu se ita la tau matan ba ida-ne’e. se ita-boot sira (jornalista)  haree mikrolete sira komesa halo greve entaun tenke lais antes agrava,” taur matan ruak hateten ba jornalista sira hafoin ramata hala’o enkontru ho prezidente repúblika, francisco guterres lú olo, iha palásiu prezidensiál nicolau lobato, bairu pite, kinta ne’e.
xefe governu garante ezekusaun orsamentu jerál estadu (oje) 2022 ne’ebé daudaun ne’e la’o di’ak no mai tan ho proposta orsamentu retifikativu bainhira hetan aprovasaun hosi pn maibé ezekuta la hotu sei hatama fali ba kofre estadu.
“ita kuandu ezekuta la hotu fila-fali ba kofre estadu,” nia dehan.
entertantu, iha loron 27 abríl ne’e governu ne’ebé reprezenta hosi ministru finansa, rui gomes, ho ministru asuntu parlamentár no komunikasaun sosiál (mapkoms), francisco jerónimo, submete ona proposta orsamentu retifikativu (or) 2022 nian ba parlamentu nasionál ho montante billaun $1,129, ne’ebé prevee ba transferensia públika $1,837,634.189, bens no servisu $466,877.382, kapitál dezenvolvimentu $390,177.399, saláriu no vensimentu $250,537.130 ho kapitál menór $41,914.097.
orsamentu retifikativu finansia medida komplementár 13 ho nia alokasaun orsamentu mak hanesan;

kriasaun fundu veteranu ho orsamentu alokadu biliaun $1;
atribuisaun pagamentudésimuterseiru $200 ba kada família (eseptu funsionáriu públiku sira) ho orsamentu alokadu millaun $70;
uma kbiit laek plus ho orsamentu alokadu millaun $25;
bolsa estuduba mellor graduadu estudanteensinu        báziku no sekundáriu ho orsamentu alokadu millaun $7,5;

  5). programa mão de obra ba postu administrativu               millaun $7,2;

kafé no subsídiu ba kafé laku-teen ho orsamentu alokadu millaun $6,4;
pagamentu ba diferensa remunerasaun pntl nian ho rejime salariál foun, ba mmnbru pntl 4.096 ho orsamentu alokadu millaun $5,1;
harii sedeartemarsiál no rituálmillaun $2,5;
programa eskolaiha uma ho orsamentu alokadu millaun $2,1;
internet gratuita iha eskola sira, millaun $1,1;
subsídiu akomodasaun ba pntl no f-fdtl ho orsamentu alokadu millaun $1,9;
estabelesimentu sekretária ba asuntu trabaladór exteriórno komunidade timor-oan iha diásporarihun $500;
empregu ba mellór alunu universitáriu sira rihun $437,5.

liuhusi proposta orsamentu retifikativu ne’e, governu propoin ba parlamentu nasionál atu halo reforsu finanseiru ba iha títulu dotasaun ba governu tomak no kria programa foun hanaran medida orsamentu komplementár no ida-ne’e governu halo atu labele book ka muda estrutura orsamentu pur programa.
orsamentu retifikativu ne’ebé governu aprezenta ho intensaun atu redús impaktu ekonómiku ba timor-oan sira kauza hosi situasaun ekonómiku internasionál no aumentu substansiál taxa inflasaun ne’ebé sa’e ba beibeik.
enkuantu, antes ne’e montante tetu oje 2022 ne’ebé governu submete ba pn ho montante billaun $1,675, ne’ebé millaun $233 ba saláriu no vensimentu, millaun $449,98 ba bens servisu, millaun $565,9 ba transferénsia públika, millaun $24,4 koresponde ba kapitál menór no millaun $401,7 ba kapitál dezenvolvimentu.
maibé liuhosi debate espesialidade iha proposta adisionál mai ho propsota hamutuk 165 reprezentante povu no hosi proposta hirak ne’e mak halo adisionál millaun $300-resin, nune’e halo tetu oje 2022 sa’e ba billaun $2 tanba atu utiliza ba nesesidade povu no nasaun.
komisaun nasionál eleisaun (cne, sigla portugés) durante halo observasaun iha kampaña prezidensiál, deteta katak funsionáriu públiku balun partisipa.
“ami konsege deteta funsionáriu lubuk ida maka partisipa atividade kampaña eleitorál,” diretór servisu cne munisípiu viqueque, honorio cruz da silva, informa ba agência tatoli, iha salaun munisipál, kuarta ne’e.
 cne viqueque realiza paktu eleisaun pasífiku
maski nune’e, cne laiha númeru serteza funsionáriu públiku ne’ebé partisipa atividade, tanba balun  foti lisensa espesiál no lisensa anuál.
“ami sei la sura loron férias ne’ebé funsionáriu sira partisipa. ami sei sura maka oras serbisu, maibé funsionáriu sira ba tuir fali kampaña,” nia dehan.
tanba ne’e, cne sei tetu oráriu efetivu serbisu, hodi identifika funsionáriu ninia auzénsia iha kampaña ne’ebé prejudika knaar funsionáriu hanesan servidór estadu.
“funsionáriu públiku ne’ebé partisipa ami deteta hotu ona, ami sei komunika ba instituisaun sira ne’ebé haknaar ba hodi hetan informasaun no dadus detallu liután. tanba ne’e, ami agora seidauk fó sai númeru partisipante sira, maibé prosesu identifikasaun ramata ami sei fó sai,” nia akresenta.
ministériu ensinu superiór siénsia no kultura (messk), tersa ne’e, realiza atividade diseminasaun dekretu-lei númeru 3/2022, 12 janeiru kona-ba rejime jurídiku kurríkulu padraun nasionál ba instituisaun ensinu superiór públiku no privadu (iespp) 18.
inisiativa ne’e tanba dekretu-lei ne’e publika ona iha jornál repúblika hodi regula sistema bináriu ensinu superiór universitáriu no tékniku sira.
ministru ensinu superiór siénsia no kultura, longuinhos dos santos, halo abertura ba atividade dekretu-lei nú 3/2022 kona-ba padraun kurríku nasionál ba reprezentante universidade sira, iha salaun unital, becora, tersa (29/03). imajen/messk
“dekretu-lei kurríkulu padraun nasionál ne’e, ninia benefísiu mak hanesan uniformiza kurríkulu padraun nasionál iha instituisaun ensinu superiór hotu, inklui sistema kréditu, no sistema avaliasaun inklui lei baze edukasaun atu garante estudante sira bele hetan koñesimentu mínimu no nesesáriu ba prestasaun nian,” ministru ensinu superiór siénsia no kultura, longuinhos dos santos, informa iha salaun universidade orientál timor-leste (unital), becora, tersa ne’e.
 governu estabelese rejime jurídiku kurríkulu padraun nasionál ensinu superiór
lejizlasaun ne’e bele garante estudante sira sai empreendedór hodi bele halo mobilidade no kompete iha nível nasionál no internasionál, liu-liu kona-ba merkadu traballu nian.
“husu ba instituisaun ensinu superiór sira atu diseminasaun dekretu-lei ne’e hodi bele kumpre meta hodi identifika mekanizmu di’ak, nune’e bele implementa lalais dekretu ne’e rasik,” nia akresenta.
atividade ne’e hetan partisipasaun másimu hosi reitór, vise-reitór no dekanu fakuldade sira hosi iespp 18.
 diretór ezekutivu servisu autónomu medikamentu no ekipamentu saúde (sames), santana martins, hateten, estoke aimoruk hahú iha armazein nasionál hahú menus ho 48%.
“relatoriu ikus ne’ebé mak ita simu ne’e estoke aimoruk daudaun ne’e mamuk sa’e ona ba 48% hosi númeru item 2.211 kompostu hosi medikamentu no bem konsumu médiku signifika katak situasaun estoke mamuk ne’e aumenta,” diretór ezekutivu sames hateten ba jornalista sira iha knar fatin kampu alór-dili.
diretór ezekutivu servisu autonomu medikamentu no ekipamentu saúde (sames), santana martins. francisco sony
aimoruk ho 48% ne’ebé stock out mamuk tuir lista esensiál medikamentu, hanesan aimoruk konsumu no reajente ba laboratóriu nasionál saúde.
“ita halo esforsu liuhosi prosesu deliberasaun iha aprovizionamentu, maibé sei hein prosesu kuantifikasaun hosi ministériu saúde no laboratóriu nasionál saúde (lns) atubele loke konkursu hodi kompañia vensedór bele kompra,” nia afirma.
sames hetan difikuldade hodi halo prosesu aprovizionamentu tanba prosesu kuantifikasaun medikamentu ne’e atrazu hosi ms no laboratóriu nasionál saúde. tanba médikamentu ba lns hanesan hemodialize, reajente, kardiaku, aimoruk ba  saúde mentál nian.
“ita atu loke tan konkursu tenke asegura mós ho fundu tanba atu medikamentu kompletu ne’e presiza orsamentu minimu  millaun $10 too millaun $19, maibé  ita loke prosesu aprovizionamentu mak osan minimu entaun kuantidade aimoruk mós mai oituan,” nia esplika.
nune’e, sames rekomenda ona ba autoridade relevante sira liuliu governu no parlamentu nasionál hodi diksute orsamentu jerál estadu prevee másimu atu garante estoke aimoruk iha futuru.
sames ezekuta ona $887.940
entretantu,  iha trimestre dahuluk konsege ezekuta ona orsamentu jerál estadu (oje) 2022 hamutuk $887.940 ho 10%.
“ita estabelese kontratu ne’e presiza fulan haat too lima mak aimoruk sira bele too mai entaun bainhira too mai ita halo pagamentu ba iha item sira ne’e, maibé agora daudaun trimestre dahuluk ne’e ita ezekuta ho di’ak,” nia relata.
orsamentu fiskál tinan 2022 alokadu ba iha sames hamutuk $9235.500, ne’ebé fahe ba kategoria sálariu no vensimentu $608,500, bens no servisu $7,130,168, kapitál menór $415,000, kapitál dezenvolvimentu $121,832 no transferénsia públika $960.00.
orsamentu ba kategoria salariu no vensimentu orijen hamutuk $608.500 ne’ebé ezekuta ona $90.011 (15%), bens no servisu $7,130,168 ezekuta ona $207.929 (3%), kapitál menor $415.000 iha ona faze komitementu ne’ebé seidauk ezekuta, kapitál dezenvolvimentu $121.832 seidauk ezekuta no transferénsia públika $960.00 ezekuta ona $590.00 (61%).
tuir dadus iha portál transparansia ne’ebé agência tatoli asesu hahú husi janeiru mai too ohin loron orsamentu alokadu ba sames hamutuk $9.235.500 ne’ebé ezekusaun atinje ona 12,1%, hanesan komprimisiu sira $6,349,697.26, obrigasaun sira $136,599.23, atuál $982,539.22 no saldu $1,766,664.29.
 ministériu saúde (ms) liuhosi diresaun nasionál saúde públika, liuliu departamentu vijilánsia epidemolojia, hahú fulan-janeiru  to’o horiseik  pasiente dengue sa’e ba 3.026, hosi númeru ne’e hamate ona labarik na’in-35. 
“situasaun kazu dengue iha timor-leste hosi janeiru mai too horiseik hamutuk kazu 3.026 no kumulativu óbitu na’in 35,” refere nota ne’ebé agência tatoli asesu ohin.
maioria kazu ne’e deteta husi munisípiu dili ho totál 1.991 baucau  125, manatuto 159, covalima 131, ermera ho kazu 90, manufahi 127,  viqueque 57, ainaro 43, liquiça 89, aileu  85  no bobonaro 40 lautem 104, no raeoa tolu  .
munisípiu dili nafatin rejista kazu ne’ebe a’as iha primeira semana  janeiru no desimu primeiru  semana fulan fevereiru 2022, ho totál kazu 1.991. enkuantu  nonu no desimu  semana  kazu komesa redus.
to’o ohin loron desimu primeiru  semana fulan fevereiru 2022, kazu dengue  hosi  postu administrativu dom alexo iha  1066 , cristo-rei 389, vera-cruz 234 no nain-feto 258
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 357, klínika fatumeta 235,  sentru saúde comoro 627, sentru saúde vera-cruz 155, sentru saúde formoza 322, sentru saúde becora 228, klínika madre eliza ida, sentru saúde atauro  11, sentru saúde metinaro 26, klínika bairru-pité 26  no klínika motael na’in-ida no klinika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza muskiteiru karik toba iha tempu loron, so’e lixu iha nia fatin.
 janeiru to’o marsu, dengue hamate labarik na’in-34 no pasiente 2.921
 ministériu saúde, kinta ne’e, iha ámbitu loron mundiál saúde, entrega prémiu ba munisípiu dili, viqueque no covalima tanba atinjementu taxa vasinasaun contra covid-19 ho presentajen aas iha timor leste.
munisípiu tolu ne’e persentajen doze dahuluk vasinasaun iha covalima 96,9%, viqueque  95,4% no díli 89,6%.
enkuantu, ba munisípiu seluk inklui rejiaun administrativu espesiál oé-cusse no ambeno foin atinje presentajen diferente entre 73,6% no 87,7%.
“kada ekipa vensendór hosi munisípiu hetan sertifikadu no pémiu orsamentu hosi covid-19,” ministra odete belo, hateten iha caicoli,dili.
iha fatin hanesan, diretór servisu saúde munisípiu dili, agostinha segurado, hato’o agradesementu tanba governu valoriza esforsu profisionál saúde ba kombate covid-19.
“prémiu ne’e la’ós valoriza ba ha’u mesak, maibé fó ba ha’u nia estrutura tomak  nomós  ba apoia parseiru sira seluk nia suporta maka’as  inklui autoridade lokál instituisaun  relevante no  komunidade husi munisípiu dili,” nia agradese.
responsavél ne’e dehan ho prémiu ne’e atu kontinua esforsu atu efetu forsa hodi conta coronavirus.
hahú 21 marsu 2020 to’o 06 abríl 2022 iha kumulativu kazu konfirmadu 22.836 no óbitu 130.
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 73,2%.
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) planeia sosa kontentór hodi tau-hamutuk sasán ne’ebé parte aifaesa apreende, liuliu sasán liu prazu sira molok halo destruisaun.
“kona-ba estabelese armazen ne’e iha duni planu iha tinan ne’e, maibé orsamentu inklui servisu deskonsentradu sira no orsamentu la pasa iha parlamentu nasionál, ho nune’e ha’u iha hanoin ida katak bele sosa de’it kontentór tanba presu ladún boot,” inspetór jerál aifaesa, i.p, ernesto monteiro, informa ba agência tatoli, iha ninia knaar fatin, matadoru, segunda ne’e.
 aifaesa identifika empreza inklui na’an tasak iha produtu cesta bázika
nia dehan, provizóriumente fatin tau sasán sira ne’ebé aifaesa foti tau de’it iha eskritóriu no haree ba espasu la sufisiente.
“bainhira sasán sira ne’e tau hamutuk fali ho ema (funsionáriu) sira ne’ebé serbisu, aleinde ema, sasán mós iha sorin ne’e ninia iis dois afeta tebes, iha parte ida ami kontrola hela ijiene maibé ami rasik laiha ijiene,” nia preokupa.
tanba ne’e, bainhira planu ne’e la konsege realiza iha tinan 2022 mak sei prevee orsamentu ba tinan 2023.
aifaesa iha kompeténsia atu halo inspensaun no fiskalizasaun, katak produtu sira ne’ebé iha di’ak ba saúde umana, fó instrusaun no determina koima bainhira empreza komete infrasaun tuir dekretu-lei númeru 26/2016, loron 29 juñu 2016.
vizaun institutu ne’e maka hanesan entidade referénsia ida ba protesaun konsumidór, defeza ba saúde no promosaun ba konkorénsia leál entre operadór ekonómiku.
ho misaun importante ne’e mak halo avaliasaun kona-ba risku iha kadeia alimetár no asegura komunikasaun no divulgasaun públika no transparante ba konsumidór sira, halo inspesaun no fiskalizasaun no prevensaun ba kumprimentu lejizlasaun ne’ebé regula ezersísiu kona-ba atividade ekonómiku sira iha setór alimentár no la’ós alimentár.
diresaun nasionál saúde públika liuliu departamentu vijilánsia epidemolojia  iha ministériu saúde, relata hahú fulan-janeiru   to’o horisehik  pasiente dengue sa’e ba 3.808, hosi númeru ne’e labarik na’in-46 mak mate.
“situasaun kazu dengue iha timor-leste, hosi janeiru mai too horisehik hamutuk kazu 3.808 no kumulativu óbitu na’in 46,” refere nota ne’ebé agência tatoli asesu, sesta ne’e. 
   prevene dengue, ssm dili kontinua rega susuk iha área risku
maioria kazu ne’e deteta husi munisípiu dili ho totál 2.521 baucau  239, manatuto 169, covalima 126, ermera ho kazu 107, manufahi 159,viqueque 64, ainaro 45, liquiça 109, aileu  87  no bobonaro 43 lautem 133 no raeoa lima.
munisípiu dili nafatin rejista kazu ne’ebe a’as iha primeira semana   desimu primeiru  semana fulan marsu 2022, ho totál kazu  2.521 kazu. por enkuantu  nono no desimu  semana  kazu komesa reduz.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 440, klínika fatumeta 247 sentru saúde comoro 861 sentru saúde vera-cruz 204, sentru saúde formoza 419, sentru saúde becora 238, klínika madre eliza na’in-ida, sentru saúde atauro  11,sentru saúde metinaro 38 klínika bairru-pité 59  no klínika motael na’in-rua no klínika moris foun na’in-ida.
ms apela ba populasaun
ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   prevene dengue, ms enkoraja komunidade halo limpeza jerál
kandidatu prezidente repúblika ho númeru sorteiu 11, constancio conceição pinto, hateten bainhira povu fó fiar sai prezidente repúblika períodu 2022-2027 mak nia sei propoin ba governu hodi kria bolsa estudu ba prezidente repúblika.

“ha’u fó prioridade ba edukasaun, ha’u sei kria bolsa estudu ba prezidente repúblika atu fó asisténsia ba inan-aman ne’ebé laiha kapsidade atu selu oan sira-nia eskola. ha’u’nia mandatu ita sei haruka estudante 10.000 ba estuda iha rai-li’ur, nune’e ita bele halo dezenvolvementu iha ita nia rai,” kandidatu pr constansio pinto hato’o liuhosi kampañia ne’ebé realiza iha suku ogues , kuarta ne’e.
kandidatu ne’e hateten, setór edukasaun importante hodi haruka estudante estuda iha rai-li’ur, kria kondisaun ba profesór no eskola balun estudante sira kontinua tuur iha rai tanba laiha meza no kadeira.
nia fó prioridade aas ba setór edukasaun nune’e atu atribui bolsa estudu, joven sira 50% agora sira-nia futuru la klaru, tanba ne’e mak fó proriodade hodi atribui bolsa estudu sei la haree ba kór maibé tratamentu hanesan.
“iha ita-nia aldeia, joven ne’ebé matenek bainhira inan aman la iha osan, ita haruka nia ba eskola iha rai-li’ur, nune’e estudante bele iha kunesementu di’ak hodi halo  dezenvolve n ba estadu no ba  sira nia familia”nia hateten
prezidente nia kompeténsia hatuur ona iha konstitusaun rdtl sei servisu hamutuk órgaun sosiedade sivil no rejiaun sira.
apoiante kandidatu prezidente repúblika, constancio pinto. celestina teles.
aleinde ne’e, nia sei fó prioridade ba setór edukasaun nian mós sei propoin ba governu hodi halo modernizasaun ba f-fdtl no kria lei obrigatóriu, joven sira tenke sai membru f-fdtl hodi bele halo preparasaun fízika, mental, skill ho di’ak.
“edukasaun liga ita-nia formasaun hanesan pr, f-fdtl sai sentru formasaun ba joven sira hodi halo modernizasun ba f-fdtl no sei kria politika lei servisu militár obrigatóriu tenke sai f-fdtl,” nia dehan.
tanba kada tinan governu prevee orsamentu ba setór edukasaun no agrikultura kiik, nune’e timor leste dependensia foos importasaun hosi rai-li’ur entaun natar barak iha rai-laran abandona tanba politika agrikultura ladún di’ak.
prezidente nia kompeténsia la’os haree de’it ba setór prioridade sira hodi propoin ba governu, maibé sei hametin politika esterna lori naran timor-leste ba iha mundu hodi dada investedór mai iha veste iha timor-leste bele loke kampu traballu ba joven sira.
iha komísiu ne’e hetan supervizona hosi komisaun nasionál eleisaun, provedoria direitu umanu no justisa no obervadór internasionál hodi haree prosesu hotu, inklui lei eleitorál nian hodi bele fó susesu ba iha kampaña tinan ida-ne’e.
prezidente konsellu administrasaun rttl, e.p, josé antónio belo, hateten nia parte sei hatama karta protesta ba komisaun nasionál eleisaun (cne, sigla portugés) relasiona ho desizaun cne fó fiar ka hili empreza privada mak realiza debate públika ba kandidatu prezidente repúblika períodu 2022-2027.

 debate públiku, ekipa susesu kandidatu lú olo propoin utiliza kanál rttl, e.p
“ohin, ami sei entrega ami-nia karta protesta ba cne. se lei fó dalan cne bele halo konkursu ba debate públiku ba kandidatu prezidente repúblika sira maibé iha ne’ebá la temi empreza privada maibé temi empreza públika de’it. entaun presiza tenke la’o tuir lei ne’e, tanba ne’e rttl sei haruka karta protesta ba cne,” prezidente konsellu administrasaun rttl, e.p, josé antónio belo, hateten ba agência tatoli, iha nia knar fatin, caicoli, dili, segunda ne’e.
josé hatutan, cne la espilka klaru ba públiku kona-ba kuotasaun ne’e tanba antes hatama kuotasaun ne’e rttl, e.p ho cne halo ona enkontru liga ho debate kandidatu pr nian no rttl dehan kustu ba emisaun ne’e sei bele hatun karik ba cne kustu ne’e boot liu, maibé ikus cne la konfirma mezmu rttl, e.p ne’e mídia estatál.
“kuotasaun ne’ebé ami hatama ne’e rihun $24 maibé la’ós ba emisaun nian de’it, maibé ida-ne’e mós ba ekipamentu hanesan kadeira no meza inklui ba fatin halo debate kandidatu sira-nian,” nia dehan.
tanba ne’e, nia dehan, rttl nesesariamente la ko’alia kona-ba kustu maibé ko’alia kona-ba lei ne’e no lei ne’e fó dalan ba cne ka lae, tanba lei ne’e hateten instituisaun públika ida hanesan rttl, e.p mak iha dever atu realiza debate ba kandidatu pr no iha ne’ebá la mensiona kona-ba empreza privada maibé iha ne’ebá temi empreza públiku
nia sei hato’o karta protesta ba cne tanba ninia fundamentu mak liga ba lei númeru 5/2017 ne’ebé mak halo primeira alterasaun ba dekretu governu númeru 3/2022 ne’ebé hateten, a atividade de observação e monitorização eleitoral revestese de uma importância cuja nobreza resulta da materialização das respetivas atribuições por todos aqueles que em nome da imparcialidade e da objetividade a ela se dedicam, contribuindo dessa forma para a melhoria do processo eleitoral. 
lei ne’e haktuir, a salvaguarda dessa nobre missão requer, desse modo, que a mesma seja regulamentada nas duas componentes–a da observação e a da monitorização–que resultam da alteração promovida pela lei n° 15/2021, de 14 de julho, à lei eleitoral para o presidente da república, por ocasião da qual a figura da monitorização passou igualmente a assumir relevo a par da observação propriamente dita.
 debate kandidatu pr iha tempu kalan la viola lei kampaña eleitorál
ministra  saúde, odete maria freitas  belo informa,  makina raiu-x avaria  iha ospitál eduardu ximenes baucau oras ne’e hahú ona iha prosesu kompras ekipamentus  no sei funsiona fila fali iha tempu badak.

“makina raiu-x avaria iha ospitál eduardo ximenes baucau durante tinan naruk ona.  ami haree  katak makina ne’e  presiza kompras  ninia ekipamentu  balun hanesan batrea no detektor . ho ida ne’e,  prosesu  lao ona hein  katak  bele troka  no funsiona fila fali iha tempu badak nia laran,” ministra  saúde odete maria freitas  belo informa ba jornalista   iha  ins comoro, ohin.
nia dehan asuntu ida ne’e informa ona  ba diresaun  ne’ebé mak responsabiliza ba iha área ekipamentus  mediku atu bele  fornese  makina foun ne’ebé mak  iha atu nune’e  bele uza hodi fó atendimentu ba pasiente sira.
iha fatin hanesan, diretór ezekutivu horex baucau, evangelino soares informa makina raiu-x  ne’e nia batrea ka detektor  mak la funsiona. maibé agora ne’e  iha ona prosesu manutensaun tanba ekipamentu balun at  presiza tempu naruk atu hadia.
“avaria ne’e laos makina mak at maibé makina ne’e diak hela. maibe, ekipamentus balun mak too ona tempu para  atu troka. prosesu sira ne’e lao ne’e no iha tempu badak  sei funsiona ,” diretór ezekutivu horex baucau,  evangelino  hateten.
nia informa daudaun ne’e  ospitsál eduardu ximenes baucau  uza hela mobile x-ray  hodi  fasilita pasiente  sira halo tratamentu saúde.  ho nune’e, hein katak prosesu   sira ne’e  iha  semana oin tekniku sira bele ona haree  batrea no detektór depois sei funsiona fila fali.
“ita presiza hadia no troka ekipamentu balun  entaun ida ne’e iha ona prosesu nia laran. ha’u espera  ita sei hadia ita tempu badak ne’e,” nia dehan.
 komisaun f ne’ebé trata asuntu saúde, seguransa sosiál no igualidade jéneru iha parlamentu nasionál, husu ba hospitál nasionál guido valadares (hngv) atu kontrola rigór ba profisionál saúde sira hodi fó etendimentu médiku ba pasiente sira ho di’ak.
deputadu sira iha komisaun f hato’o asuntu ne’e bainhira hala’o enkontru ho konsellu diretivu hngv, relasiona ho família pasiente balun lamenta atendimentu saúde hosi pesoál saúde sira no públiku iha rede sosiál.
“ami husu ba profisionál saúde iha hngv atu hadi’a jestaun asisténsia médiku ba pasiente sira tenke ho di’ak. komunidade sé de’it mak hetan atendimentu la di’ak hosi profisionál saúde ami iha direitu atu fó atensaun atu bele mellora atendimentu saúde ba populasaun enjerál ho di’ak,” reprezentante prezidente komisaun f, deputada helena martins belo, hateten ba jornalista sira iha hngv-bidaun, sesta ne’e.
família pasiente, isolina lobo pinto, imaje/felicidade ximenes
iha biban hanesan, família pasiente, isolina lobo pinto, husu ba pesoál saúde sira iha hngv atu ba oin hadi’ak jestaun ho di’ak hodi pasiente sira labele vítima.
“ha’u klarifika direta ba konsellu diretivu sira, nune’e ba oin sira hadia  jestaun atendimentu ho di’ak tanba buat ne’ebé  mak akontese  mai ha’u labele repete tan ba ema seluk ne’ebé mai halo tratamentu iha ospitál ida ne’e,” nia sujere.
entretantu, diretór ezekutivu hngv, alito soares, dehan hafoin kazu ne’e mosu no família pasiente sira públika iha rede sosiál, konsellu diretiva hngv bolu kedas kedas xefe departamentu emerjénsia hodi rekolla kedas informasaun sira ne’ebé mak akontese iha momentu  ne’ebá.
“ha’u bolu kedas sira ho ekipa pesoál saúde ne’ebé pikete no ha’u mós rekolla kedas informasaun sira ne’ebé mak família pasiente sira tau iha rede sosiál kona-bá atendimentu iha hngv. nune’e ami fó instrusaun ona atu pesoál saúde sira tenke melora servisu atendimentu ba pasiente iha departmantu hotu ho di’ak,” diretór ezekutivu ne’e orienta.
konsellu diretivu mós fó ona xamada ba profisionál saúde ka doutór ne’ebé  momentu ne’e pikete atu loron seluk tenke fó atendimentu saúde ba pasiente ho di’ak.
 ms sei kontinua fó apoiu ba dezenvolvimentu hngv
 diretór klínika hospitál nasionál guido valadares (hngv), marcelino correia, informa maske  deputadu parlamentu nasionál hosi partidu demokrátiku ernesto fernandes “dudu” kontinua baixa iha hngv, maibé kondisaun saúde hatudu progresu pozitivu.
“ha’u hanoin veteranu “dudu” nia kondisaun hatudu progresu di’ak no iha faze rekuperadu tanba médiku espesialista sira kontinua hala’o tratamentu normál liuliu foku ba aimoruk antibiótiku,” diretór klínika hngv ne’e hateten ba agência tatoli iha nia knaar fatin-bidau, segunda ne’e.
membru parlamentu nasionál ne’e baixa iha hospitál nasionál guido valadares iha loron 06 abríl 2022 too ohin iha sala internamentu vip tanba sofre moras infessaun pulmaun.
responsavél ne’e dehan, daudaun hein hela karta hosi ministériu asuntu kombatente no libertasaun nasionál (macln) atu transfere deputadu ba halo tratamentu iha ospitál rai-li’ur.
“ami seidauk simu karta ruma husi parte relevante sira atu transfere ba estranjeiru, nune’e ami kontinu haruka médiku espesialista halo nafatin nafatin iha ne’e,” nia informa  
 deputadu “dudu” baixa iha hngv tanba sofre infessaun pulmaun
 hahú janeiru too horisehik, diresaun nasionál saúde públika liuliu departamentu vijilánsia epidemolojia iha ministériu saúde, rejista pasiente dengue hamutuk 5.264, hosi númeru ne’e labarik na’in-57 mak mate.
“situasaun kazu dengue iha timor-leste hosi janeiru mai too horiseik hamutuk kazu 5.264 no kumulativu óbitu na’in 57,” refere nota ne’ebé agência tatoli asesu, segunda ne’e.
maioria kazu ne’e deteta husi munisípiu dili ho totál 3.597, baucau 331, manatuto 176, covalima 149, ermera ho kazu 118, manufahi 213, viqueque 83, ainaro 45, liquiça 164, aileu 85,  bobonaro 58, lautem 165 no rejiaun administrativu espesiál oé-cusse no ambeno (raeoa)  na’in-neen.
munisípiu dili nafatin rejista kazu ne’ebe a’as iha fulan juñu 2022, ho totál kazu 3.671, kompostu hosi postu administrativu dom-alexo iha kazu 2.206, cristo-rei 542, vera-cruz 405 no nain-feto 444.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 636, klínika fatumeta 308, sentru saúde comoro 1.392, sentru saúde vera-cruz 253, sentru saúde formoza 689, sentru saúde becora 264, klínika moris foun ida, sentru saúde atauro 12, sentru saúde metinaro 50, klínika bairru-pité 60 no klínika motael na’in-tolu.
ms apela ba komunidade 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala-ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-56 no pasiente dengue sa’e ba 4.930
sekretáriu jerál cruz vermella timor-leste (cvtl,sigla portugés), luis pedro pinto, hateten  voluntáriu hosi rotary  youth leadership awards timor-leste (ryla-tl) na’in-20 resin, halo doasaun raan atu apoia banku sangue nasionál hodi atende ba pasiente dengue sira ne’ebé presiza raan.
“ami hamutuk ho voluntáriu ryla-tl ne’ebé durante ne’e ami halo nota entendimentu atu kontribui raan tanba ita-nia estoke raan daudaun ne’e menus hodi fó apoia ba pasiente sira liuliu kazu dengue,” sekretáriu jerál ne’e hateten bainhira halo doasaun raan iha edifisiu cvtl-bairru formoza, sesta ne’e.
iha biban hanesan, tékniku laboratóriu banku sangue hopistál nasionál guido valadares (hngv), virmina imatuasi, hateten agardese ba ekipa cvtl no ryla ne’ebé halo mobilizasaun voluntáriu halo doasaun raan atu apoia ba pasiente dengue.
“ita-nia pasiente sira presiza raan, nune’e ita hetan suporta hosi voluntáriu sira liuliu raan mutin ne’ebé mak presiza liu ba kazu dengue, maibé hosi raan ne’ebé mak sira apoia  ne’e ba moras hotu hanesan ema halo operasaun, maternidade no seluk tan,”  nia akresenta.
entretantu, reprezentante ryla-tl, ivania do santos costa, dehan, ho voluntári halo doasaun raan atu apoia ba banku sangue hngv hodi uza ba atende pasiente sira ne’ebé mak presiza raan.
governu liuhosi ministru asuntu parlamentár no komunikasaun sosiál (mapkoms), francisco martins da costa pereira jerónimo, apela ba timoroan hotu atu presiza buka hatene didi’ak ajénsia fasilitadór molok ba servisu iha rai-li’ur nune’e ikus mai labele hasoru problema oioin.

 mnek koopera ho interpol salva traballadora timoroan na’in-hitu “terus” iha dubai
nia husu ba komunidade no timoroan sira labele ansi lai sai ba rai-li’ur hodi lihosi de’it ajénsia ne’ebé mak ema seidauk hatene klaru katak timoroan sira-ne’e atu hetan servisu ka lae.
“ba sidadaun hotu-hotu, ita joven sira, se hakarak ba servisu iha rai-li’ur governu la bandu ka la impede maibé kuidadu hatene didi’ak lai iha ne’eba sé mak atu garantia servisu ne’e. ita labele halai tuir de’it, ita haree ita-nia maluk sira barak ba ona ita mós hakarak ba. agora ita obriga família tenke presiza osan lubuk ida-ne’ebé gasta tiha, sosa tiha billete, buat hotu to’o iha ne’eba saida mak akontese tan,” governante ne’e apela hodi hatán ba preokupasaun deputadu sira-nian kona-ba traballadór timoroan feto na’in-hitu (7) ne’ebé daudaun ne’e terus no hela iha dubai, uni emeradu arabé (uea), iha plenária parlamentu nasionál, segunda ne’e.
tanba ne’e, governu husu sidadaun hotu tenke hatene no kuidadu liu-liu joven sira no sé de’it mak hakarak ba rai-li’ur atu halo servisu tenke hatene loos lai, sé mak responsabiliza ba sira iha fatin ne’eba.
governante ne’e hateten, kona-na hanoin atu ba inglaterra ho irlandia ne’e ninia regra klaru no ema hotu hatene ona maibé ba servisu iha portugál ka rai-li’ur seluk hodi uza de’it pasaporte timor-leste ne’e tenke tetu didi’ak.
“maibé kona-ba portugál ho de’it pasaporte timor-leste hakarak ba servisu iha ne’eba la’ós labele, bele maibé presiza hatene loloos sé-sé mak responsabiliza iha ne’eba, nune’e too iha fatin destinadu ne’e bele hetan servisu,” nia hateten.
tuir nia, ajénsia sira ne’ebé agora ministéiru liuhosi governu halo kontaktu ho sira-ne’ebé mak haruka joven sira balun mai presta deklarasaun esplika prosesu hotu maibé balun mós seidauk mai.
tanba ne’e. governu la fó sala ema ida maibé husu de’it atu hatene kuidadu no atensaun di’ak liu atu sai ba ne’e hatene responsabilidade sé mak iha ne’eba atu fó servisu, ida-ne’e mak importante.
liga ba traballadór timoroan feto na’in-hitu ne’ebé terus hela iha dubai, governu nafatin halo kontaktu ho embaiada hotu-hotu atu haree kestaun ne’e, no timor-leste nia embaixada iha portugál halo hela levantamentu dadus buka tuir sira ne’e ba ne’ebé karik hodi akompaña.
“relasiona ho joven sira ba rai-li’ur, hanoin iha ona semana liu ba ami halo ona esplikasaun katak sira-ne’ebé oras ne’e iha portugál li hosi ministéiru negósiu estranjeiru no kooperasaun (mnek) informa ona ba iha embaixada halo ona servisu hodi buka tuir timor-oan sira-ne’ebé ba buka servisu maibé ba la hetan servisu, oras ne’e preokupadu iha no embaixadór sira kontinua fó atensaun nafatin ba sira,” nia dehan.
 bankada fretilin-khunto-pd husu governu fó asisténsia ba traballadór na’in-hitu iha dubai
universidade nasionál timor-lorosa’e (untl), tinan ne’e sei loke vaga ba kandidatu estudante foun rejime jerál hamutuk 4.100, bazeia ba rekomendasaun hosi ministériu ensinu superiór siénsia no kultura (messk), nune’e parte universidade garante fasilidade sufisiente.
tuir reitór untl, joão soares martins, proposta universidade ba tinan ne’e hakarak simu estudante foun hamutuk 3.335, maibé hafoin relata ba messk iha mudansa kuantidade.
“ami-nia proposta hakarak simu estudante rejime jerál ba tinan ida-ne’e 3.335, maibé hafoin ami submete proposta ba ministériu, mosu desizaun foun atu husu aumenta númeru estudante sa’e ba 4.100,” reitór untl hateten ba agência tatoli, kinta ne’e.
 kaees halo korresaun pontu ezame hosi aplikante 5.422 asesu untl-ipb
desizaun ne’e ministériu foti bazeia ba situasaun covid-19, ne’ebé akontese iha mundu inklui iha timor-leste, tanba ne’e desizaun ne’ebé iha untl kumpre no tinan ida-ne’e tenke ezekuta tuir númeru ne’ebé messk rekomenda.
untl molok atu simu rekomendasaun ministériu, garante ona katak fasilidade ne’ebé untl iha sufisiente atu akomoda estudante submetidu.
enkuantu, rejime espesiál ba estudante sira atu asesu untl no institutu politékniku betano (ipb), daudaun ne’e iha hela prosesu korresaun ezame tanba sei iha hela andamentu no seidauk iha rezultadu finál.
banku dezenvolvimentu aziátiku (adb, sigla inglés), iha semana kotuk, lansa relatóriu ikus asian development outlook 2022, ne’ebé hatudu katak timor-leste nia kresimentu produtu internu brutu (pib) sa’e pozitivu 1,8% iha tinan 2021.
“kresimentu pozitivu akontese iha tinan 2021 tamba konsumu públiku sa’e maka’as ho promulgasaun orsamentu jerál estadu (oje) 2021. iha fulan-abril, oje 2021 hetan aumentu signifikativu nune’e totál despeza sa’e to’o besik biliaun $2. oje retifikativu 2021 rezulta hosi enjeñaria finanseira ida, ne’ebé governu halo hodi la presiza foti tan osan adisionál hosi fundu petrolíferu,” refere nota hosi ministériu finansa (mf) ne’ebé agência tatoli asesu, kinta ne’e.
previzaun adb nian, a’as liu dadus provizóriu ne’ebé fó-sai hosi diresaun jerál estatístika mf ne’ebé lansa iha fulan kotuk, hatudu pozitivu 1,5% iha tinan 2021 hosi negativu 8,6% iha tinan 2020.
 pib la’ós petrolíferu tinan 2021 sa’e ba 1,5%
maski kresimentu pib kiik, maibé iha aumentu hafoin timor-leste nia ekonomia tama iha resesaun iha tinan 2020, ho kresimentu negativu 8,6%, ne’ebé kontrasaun iha pib tamba estadu funsiona de’it ho rejime duodesimál to’o inísiu trimestre dahaat. situasaun ne’e halo pib timor-leste kuaze hanesan ho tinan-hitu liubá (tinan 2013).
enkuantu, kompara ho oje 2020, oje retifikativu 2021 iha aumentu liu 30%, tanba momentu ne’ebá governu hahú aplika medida ekonómika sosiál iha ámbitu prevene no kombate covid-19 no iha tempu hanesan bele hakma’an situasaun sosiál no ekonomia empreza, traballadór no família, inklui buka atu rekupera ekonomia no atu hadi’a infraestrutura sira ne’ebé hetan estragu tamba konsekuénsia hosi siklone seroja.
“orsamentu jerál estadu ida ho montante boot, maka konsumu públiku sa’e ba 6,2%, liuliu tamba hetan kontribusaun maka’as hosi aumentu despeza governu ba kategoria saláriu no vensimentu no bens no servisu, prinsipalmente liga ho kustu operasionál ba materiál no servisu profisionál relasiona ho atividade kombate pandemia covid-19,” nota esplika.
kresimentu pib iha tinan 2021 kiik rezulta mós hosi investimentu públiku ne’ebé tun ba 16,1% tamba projetu infraestrutura barak la konsegue implementa, tanba pandemia covid-19 no inundasaun.
situasaun ne’e kontribui hafraku ezekusaun projetu infraestrutura fíziku lubuk ida no iha tinan 2021, timor-leste enfrenta covid-19 no inundasaun kauza hosi siklon seroja iha loron 04 abril ne’ebé limita sirkulasaun ema no sasán.
previzaun ba 2022
tuir previzaun relatóriu asian development outlook 2022, timor-leste nia pib sei kontinua sa’e iha tinan 2022 no tinan 2023.
“ezemplu ba tinan 2022, adb nia previzaun hatudu ] kresimentu pib sei sa’e ba 2,5% no iha tinan 2023 sei sa’e ba 3,1%. projesaun hirak ne’e la-ses hosi kalkulasaun ministériu finansas nian,” nota hosi mf relata.
razaun kresimentu pib iha 2022 tamba oje ho valór biliaun $1,95 no taxa ezekusaun orsamentál sei sa’e iha kategoria kapitál dezenvolvimentu no fundu infraestrutura ne’ebé rezulta hosi projetu infraestrutura sira ne’ebé nia prosesu aprovizionamentu hosi komisaun nasionál aprovizionamentu konklui ona iha tinan kotuk no hein atu implementa iha tinan ida-ne’e.
kondisaun prinsipál atu mantein kresimentu ekonómiku mak estabilidade polítika no estabilidade governativa tanba ho ritmu kresimentu hanesan ne’e, maka ekonomia timor-leste sei bele rekupera totál iha tinan 2024 no sei tama filafali ba iha trajetória kresimentu.
prezidente kámara komérsiu no indústria timor-leste (cci-tl, sigla portugés), oscar lima, hateten, posibilidade iha tempu badak timor-leste ameasadu enfrenta menus mina-sona tanba nasaun produtór la halo exportasaun.
“ha’u hanoin durante fulan ida to’o rua mina-sona sei menus iha merkadu tanba nasaun produtór mina la autoriza halo exportasaun, tanba stock iha nasaun exportadór mina mós hahú menus, nune’e kondisaun ne’e afeta ba nasaun hotu inklui timor-leste,” oscar lima informa iha edifísiu acait, sesta ne’e.
 folin nesesidade bázika sa’e, cci-tl husu tau-atensaun ba servisu portuáriu
ba kestaun ne’e, prezidente cci-tl ho nia ekipa, hamutuk ho governu sei esforsu halo negosiasaun ho embaixada indonézia iha timor-leste, embaixada malázia no reprezentante nasaun seluk ne’ebé hanesan nasaun produtór mina-sona, hodi buka solusaun bele hatama mai timór, maski oituan maibé bele responde nesesidade rai-laran.
iha biban hanesan vise-prezidente cci-tl ba asuntu pekenu no médiu empreza, siu peng lay, hateten, kondisaun ne’e akontese tanba menus hosi fábrika kedan.
“ida-ne’e provizóriu sira labele exportasaun lai tanba ema la halo produasaun, mina exportasaun no konsumu lokál iha ema-nia rai de’it. tuir informasaun sira sei la exporta mina-han tanba hakarak transforma mina hirak ne’e sai kombustível hanesan biodiesel no haree ba mina iha merkadu mundiál ho folin di’ak liu fali doméstiku, entaun indonézia hanesan sentru produsaun mina ne’e barak liu exporta, nune’e iha doméstiku mina laiha,” nia tenik.
maski nune’e, tuir informasaun autoridade indonézia buka hela soluasaun, ne’ebé bainhira iha ona mak situasaun sei normál fali tanba kondisaun hirak ne’e dinámika.
siu peng lay dehan, mina-sona ne’ebé sei menús la’ós ho marka ‘bimoli’ de’it, maibé ho marka seluk ne’ebé importa hosi nasaun indonézia.
“solusaun ne’ebé ita sei foti iha situasaun ne’e mak ita kontaktu ona ho nasaun sira hanesan malázia no vietname atu hatama mina mai, maski ho folin sa’e oituan maibé ita tenke hatama nune’e bele konsumu,” nia dehan.
servisu tékniku administrasaun eleitorál (stae) no komisaun nasionál ba eleisaun (cne, sigla portugés) munisípiu dili provizóriamente to’o tuku 21.00 ne’e simu ona urna husi sentru votasaun hamutuk 25.
“provizoriamente dadus husi sentru votasaun ne’ebé mak tama ona iha asembleia munisipál dili hamutuk 25”, diretór cne munisípiu dili, adelino de oliveira maia, ba tatoli, sábadu kalan ne’e.
diretór cne ne’e mós informa, kuandu urna sira ne’e to’o ona iha sentru apuramentu sei kontinua kedas ba prosesu apuramentu atu bele konfirma fila fali rezultadu kontajen ne’ebé iha ona.
“dadaun ne’e prosesu apuramentu munisipál mós la’o dau-daun ona, iha ne’abá kuaze akta husi sentru votasaun lima mak input ona ba iha sistema dijitalizasaun stae”, nia hateten.
durante halo apuramentu akompaña mós husi reprezentante kandidatu sira husi francisco guterres lú olo (6), lere anan timur (8), armanda berta dos santos (9), josé ramos horta (14) no mariano assanami sabino (16). enkuantu ba kandidatu sira seluk la konsege partisipa.
maske nune’e, adelino de oliveira maia, husu atu kada kandidatu bele delega fiskais nune’e bele akompaña didiak prosesu apuramentu refere.
“ita haree katak ba daun-daun ne’e reprezentante mai husi kandidatu potensia sira, maibé kandidatu sira balun nia fiskais la partisipa”, diretór ne’e konfirma.
nia esplika maioria urna husi sentru votasaun 25 ne’ebé temi, mai husi postu administrativu sira hanesan kristu rei, don-aleixo, nain-feto, vera-cruz. enkuantu ba sentru votasaun sira seluk sei kontinua halo kontajem votu no sei transporta mai salaun infordep bainhira prosesu kontajen termina no kontinua ba apuramentu.
tuir dadus atuál husi stae, totál sentru votasaun hamutuk 130 ho estasaun votu 237, totál eleitór hamutuk 190710 husi suku 36, postu administrativu neen.
 raeoa hahú hala’o apuramentu munisipál ba sentru votasaun 29
 klibur instituisaun ensinu privadu timor-leste (keptil), sábadu ne’e, hato’o felisitasaun ba prezidente repúblika eleitu, josé manuel ramos horta, ba nia vitória ne’ebé hetan iha eleisaun prezidensiál 2022-2027.
“ami mai hasoru prezidente eleitu josé ramos horta, primieru atu kongratula hanesan prezidente repúblika eleitu, dezeju boa sorte no boá traballu ba prezidente eleitu ba tinan lima oin,” reprezentante klibur instituisaun ensinu privadu timor-leste (keptil), pedro ximenes, ba jornalista sira hafoin ramata enkotru ho prezidente repúblika eleitu, josé ramos horta, iha gabinete faról, sábadu ne’e.
nia dehan, liuhosi biban ne’e, parte keptil mós aprezenta hanoin balun ba prezidente repúblika eleitu liuliu ba oin bele hamutuk keptil dezenvolve setór edukasaun iha timor-leste.
tanba, edukasaun timor-leste, sei iha hela difikudade oin oin, tanba ne’e keptil fó hanoin ba prezidente repúblika eleitu, atu oinsá ba futuru ko’alia ho governu bele dezenvolve di’ak liutan setór edukasaun iha timor bele la’o diak liután.
“ami mós hato’o ami nian disponibilidade hanesan klibur instituisaun privadu timor-leste, atu bele serbisu prezidente eleitu hodi bele haree kestaun barak iha seitór edukasaun, eleva kualidade edukasaun iha timor liuliu entermus edukasaun jerál, haree ba kualidade rekursu úmanus iha timor”, pedro ximenes realsa.
reitór iob ne’e dehan, prezidente konkorda ho hanoin sira ne’ebé keptil aprezenta iha enkontru ne’e.   
“nia (prezidente eleitu), promote katak, nia sei ko’alia ho governu hodi nune’e bele tau atensaun di’ak atu dezemvolve setór edukasaun,” nia afirma.
prezidente repúblika, francisco guterres ‘lú olo’, preokupa ho sasán nesesidade bázika nia folin ne’ebé sae makaas iha rai-laran no preparasaun serimónia toma pose ba prezidente repúblika eleitu, josé ramos horta, iha 20 maiu.
“ohin enkontru semenál ho prezidente repúblika ko’alia asuntu rua. ida, preokupasaun kona-ba sasán ba protudu sira no nesesidade bázika sa’e makaas iha ita-nia rai laran, liu-liu hahán ne’ebé prezidente repúblika preokupa loos. ida seluk, asuntu seluk mak preparativu serimónia toma pose ba prezidente repúblika eleitu iha 20 maiu ne’e,” primeiru-ministru, taur matan ruak, hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairu pite, kinta ne’e.
tanba ne’e, governu presiza fó importánsia mak tau matan ba protudu lokál tanba hein de’it buat ne’ebé mai hosi rai-li’ur la preokupa ho buat ne’ebé iha rai-laran, dalaruma aban bainrua povu bele mate hamlaha bainhira produtu hosi rai-li’ur la mai, entaun fila-fali ba produtu lokál hanesan ai-farina, hudi, talas, batar no selu-seluk tan. 
entertantu, tuir ministériu turizmu komérsiu no indústria (mtki) liuhosi diresaun nasionál regulasaun komersiál no protesaun konsumidór (dnrpk) halo monitorizasaun ba folin mina-sona ne’ebé daudaun ne’e sa’e iha merkadu nasionál.
antes ne’e, diretora nasionál regulasaun komersiál no protesaun konsumidór, bertinette viera lobo baptista, hateten atividade ne’e atu hatene loloos folin mina-sona sa’e iha merkadu nasionál.
“hosi monitorizasaun ne’e hatudu katak folin mina-sona sa’e duni, tuir dadus ne’ebé ami rekolla, folin normál mina-sona litru 4,5 hosi distributór ho folin $6,93 iha fevereiru to’o marsu maibé agora $7,38. nune’e, iha fevereiru retallu negosia mina-sona litru 4,5 hosi $7,25 to’o $7,75,” nia informa.
distributór negosia mina-sona litru 2 ho folin $3,50 iha fevereiru no folin sai $4 iha marsu, nune’e presu loja no merkadu hosi $3,75 sa’e ba $4,25.
tuir dadus ne’ebé mtki rekolla, folin masin-midar mós sa’e uitoan iha merkadu, kilograma 50 ho folin $33,50 iha fevereiru no marsu no hosi retallu negosia $33,75 iha loja no merkadu.
dadus sira-ne’ebé parte mtki foti hosi loja distribuitór neen iha dili hanesan perisos, lisun, fortuna, alfa dili, kreative furak dan w4.
tuir bertinette viera, folin sasán sa’e tanba nasaun exportadór la disponível hatama nesesidade bázika barak liután mai timorleste.
“indonézia hanesan nasaun distributór seidauk disponível hatama ai-han no sasán seluk tan ho kuantidade barak mai timor-leste. governu indonézia sei foku ba demanda sira-nia merkadu,” nia dehan. 
daudaun ne’e, sei iha distributór rua iha rai-laran mak iha estoke mina-sona, ne’ebé presiza ona distribui ba retallu sira. perisos iha mina-sona kontentór sanulu no fortuna iha kontentór 23. 
tuir dirijente ne’e, distributór sira presiza hetan apoiu hosi governu atu garante prosesu transportasaun sasán to’o tama timor-leste.
 tane konsumidór husu mpm regula folin kombustível
 ministériu saúde (ms) relata kazu detetadu pozitivu foun na’in-haat,  rekuperadu laiha no kazu ativu 15.
“ohin kazu detetadu foun   ohin haat, rekuperadu la iha, no kazu ativu 15,” hateten diretora jeral prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 13 abril 2022 iha kumulativu kazu konfirmadu 22.848 no óbitu 130.
hosi horisehik mai ohin, laboratóriu nasionál saúde halo teste pcr  398,  kompostu vijilánsia sentinela rua, rastreiu ba kontaku ida, rastreiu aleatóriu 129, viájen internasionál 266, follow up iha kuarentena laiha.
alende ne’e, totál teste pcr ne’ebé halo iha 12 abril 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 99 hanesan maubisse laiha, maliana 20, viqueque tolu, suai 15, baucau laiha, ermera laiha, raeoa laiha, hngv 74, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 12 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,4%) no kumulativu 2ª doze iha dili (81,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,4% no simu ona doze daruak 71,9%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  13 abril  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha baixa ho covid-19 la iha.
covid-19: kazu pozitivu na’in rua, rekuperadu lima no ativu 11
 responsavél sentru hapara fuma, médiku jerál eldino de castro rangel, informa, hahú iha fulan outubru 2021 too janeiru 2022, fumadór na’in-340 mak konsege hapara fuma tabaku, hafoin liuhosi prosesu akonsellamentu no tratamentu médiku.
“ita-nia pasiente sira barak mak hatene ona fatin sentru hapara fuma tanba informasaun ne’ebé mak fó sai iha média ajuda tebes. nune’e ita fó tratamentu ona ba pasiente 351, hosi numéru ne’e na’in-340 mak konsege hapara fuma sigarru,” responsavél ne’e hateten ba agência tatoli iha knaar fatin, bairru formaza-dili, segunda ne’e.
 fumadór 140-resin hahú konsulta atu hapara fuma tabaku
hosi totál fumadór na’in-340, feto na’in-rua no mane 280 mak kosegehapara ona fuma signifika sira la fuma ona tabaku.
enkuantu, hosi totál fumadór na’in-35 ne’e, hela na’in-11 mak kontinua konsulta ka follow up hodi haree fali tratamentu atu determina loron hapara fuma nian.
sentru hapara fuma rejsita fumadór sira ne’ebé durante ne’e tuir programa akonsellamentu maioria idade 20 too 40 ho kategroia depedensia ba nikotenia hanesan sira hader mai fuma kedas.
pasiente barak mak mai sira hakarak para fuma ho razaun dahuluk sira preokupa liu ba sira-nia saúde   no daruak mak impaktu ba sira-nia ekonomia uma laran, nune’e sira deside hodi mai konsulta atu hapara fuma.
“konsulta hapara fuma ne’e la hanesan ho konsulta sira seluk tanba konsulta hapara fuma ne’e depende ba ema nia konsisénsia no ema nia vontade ita labele obriga sira bainhira sira dehan fuma ne’e oho ema entaun sira rasik iha konsiénsia atu hakbesik ba fatin hapara fuma,” resposavél ne’e esplika.
tuir matadalan ne’ebé iha katak pasiente ka fumadór ne’ebé mak depedensia ba nikotina ki’ik sei tuir sesaun dahuluk no simu mak akonsellamentu no daruak deside sira-nia problema iha ne’ebé no sira para duni fuma ka lae. médiku sira identifika ida ne’e mak hafoin fó tratamentu ba sira.
“ita-nia medikamentu ba fumandór mak aimoruk nicotine replacement therapy (nrt) ne’e hanesan nikotina ida ne’ebé mak troka sigarru nia fatin,” nia esplika.
daudaun ne’e, estoke aimoruk ba fumadór sira sei sufisiente hela, tanba aimoruk iha tipu haat, ne’ebé   ho tipu rua hanesan aimoruk nicotine gum mak 2mg no 4mg ne’ebé mak nata de’it no ida seluk mak patch 4mg no 21mg mak taka de’it iha isin.
 ms lansa sentru hapara fuma prevene moras la hada’et
eskola ensinu báziku central (ebc, sigla portugés) bidau akadiruhun, hahú ona prosesu reabilitasaun sala aula, liuhosi projetu komunitáriu hosi ministériu edukasaun juventude no desportu (mejd).
tuir diretór eskola ebc bidau akadiruhun, mateus pinto tilman, iha sala aula hitu no sintina ida iha eskola ne’e mak tama iha projetu komunitáriu ho kustu projetu $93.300 resin.
“ohin ita hahú ona reabilita sala aula rua ho fazeadamente to’o fulan-jullu hodi kompleta sala hitu ne’ebé iha,” diretór eskola informa ba agência tatoli, iha ninia knaar fatin, bidau akadiruhun, sesta ne’e.
 eskola 197 asina ona kontratu projetu komunitáriu hadi’a eskola
eskola tenke foti desizaun hodi responde planu no programa mejd liuhosi diresaun nasionál dezenvolvimentu parque eskolár (dndpe) nian hodi halo reabilitasaun infraestrutura.
enkuantu, projetu komunitáriu ba konstrusaun no reabilitasaun infraestrutura eskola sei hetan fundu pur etapa, ne’ebé fahe ba etapa haat, hahú ho fundu 25%.
“molok prosesu reabilitasaun atu hahú, halo ona enkontru hodi deside direitu estudante sira-nia atu hetan matéria durante fulan-lima durante prosesu reabilitasaun sala aula,” diretór akresenta.
nune’e, desizaun ne’ebé eskola foti mak halo de’it limitasaun oráriu ensinu aprendizajen ba estudante sira hodi husu profesór sira atu tama troka malu durante oras rua nia laran, atu estudante sira labele lakon prosesu ensinu aprendizajen.
“oráriu ne’e ita kria laiha diferensa ho oráriu ne’ebé ita implementa ona iha situasaun covid-19,” nia tenik.
eskola ebc bidau akadiruhun iha sala aula 14, ho estudante pur volta, 1.400, ne’ebé kada sala aula bele akumula estudante kuaze 60.
antes ne’e, mejd hamutuk ho diretór eskola hosi 12 munisípiu asina kontratu ba implementasaun konstrusaun no reabilitasaun infraestutura eskola hamutuk 197 iha territóriu nasionál, liuhosi projetu komunitáriu, ne’ebé hosi númeru ne’e, iha dili iha eskola 16 ho sala 64, ho kustu $1.680.680,12.
diretór ezekutivu centro nacional chega, institutu públiku (cnc, i.p), hugo maria fernandes, relata iha trimestre dahuluk ne’e cnc ezekuta ona verba orsamentu jerál estadu (oje) 2022 atinje ona 18% ne’ebé ekivalente ho osan hamutuk $2,547,331.00.

“iha oje 2022 trimestre dahuluk nian to’o iha fim marsu ne’e, cnc ezekuta ona 18%,” hugo maria fernandes hateten ba ajénsia tatoli iha nia knar-fatin, balíde, dili, kuarta ne’e.
hosi 18% ne’e fahe ba kategória haat (4) ne’ebé kompostu hosi saláriu no vensimentu 21% ho nia saldo $782,943.00, bens servisu 12% ho nia saldo $791,079.00, kapitál dezenvolvimentu 10% ho nia saldo $561,710.00 no transferénsia públika 33% ho nia saldo $410,400.00.
iha trimestre dahuluk ne’e, cnc iha atividade hamutuk 60 no hosi totál atividade ne’e cnc konsege atinje kuaze 49 atividade, no iha atividade sira-ne’e maioria relasiona ho atividade iha programa mak reparasaun ba sovrevivente, programa hakbiit ba sobrevivente, programa parseria ne’ebé liuhosi enkontru no asina nota entendimentu.
nune’e mós, programa jestaun institusionál, programa nasionaliza no internasionaliza chega, programa transmisaun memória no programa seluk mak chega iha edukasaun formál, programa peskiza istóriku, programa dezenvolve arkivu.
alende ne’e, cnc fó mós apoia finansiál ba asosiasaun vítima konflitu polítiku no asosiasaun eis-prezioneiru polítiku sira.
ba programa hirak ne’e, cnc aprezenta proposta ba komité revizaun orsamentu polítiku (krop) kona-ba tetu orsamentu jerál estadu 2022, cnc husu adisionál hamutuk $381,108.
entretantu, iha portál transferénsia orsamentu jerál estadu (oje) 2022, centro nacional chega, institutu públiku (cnc, i.p) nia orsamentu 2022 hamutuk $2,547,331.00 ne’ebé ezekuta ona 19,4%.
sekretária estadu formasaun profisionál no empregu (sepfope) covalima, rejista kazu disputa laborál iha servisu fatin hamutuk lima (5) hahú iha janeiru to’o maiu 2022 ne’e.

“kazu ne’ebé rejista iha tinan 2022 hahú fulan janeiru- maiu ne’e sefope rejista kazu disputa laborál hamutuk lima (5) hosi kazu sira-ne’e ami rezolve ona liuhosi mediasaun,” diretór sekretária estadu formasaun profisionál no empregu (sefope), augusto asis gomes, informa ba agência tatoli iha nia knar fatin, tabako lot, kuarta ne’e.
tipu kazu disputa laborál ne’ebé rejista iha sepfope mak hanesan kazu disputa laborál kompensasaun servisu trabaldór ne’ebé servisu liu oras bainhira hakotu relasaun servisu traballadór hamutuk na’in-lima (5).
sepfope halo mediasaun bainhira traballadór sira hato’o keixa mai iha sepfope hato’o karta xamada ho durasaun tempu semana ida hodi fó opsaun ba kompañia fó servisu ka kontinua lori prosesu ba nivél arbitrajen dili.
ho nune’e, prosesu kontinua lori ba nivél arbitrajen ne’e partitisipa hosi reprezentante cc-tl, kstl, sepfope hodi bolu konsellu arbitrajen traballu hodi halo julgamentu ba traballadór ne’ebé mak iha problema ho kompañia sira.
prosesu aprezenta ba iha arbitrajen ne’e servisu tenke tripartida no tenke halo juramentu hodi hato’o buat ne’ebé loos, se laiha solusaun sei lori prosesu ba iha tribunál. traballadór ne’ebé hato’o keixa ba iha sepfope mak kazu sira hanesan traballadór iha problema ho kompañia sira.
sekretáriu estadu kooperativa (sekoop), elizário ferreira, domingu ne’e, inaugura sede kooperativa multisetoriál polísia komunidade (polkom) iha munisípiu lautém, iha loron selebrasaun aniversáriu pntl ba da-xxii.
“sede kooperativa ne’ebé ohin inaugura, sekoop fó apoiu ho osan $5.000, hodi hadi’a sira-nia sede ho kompleta de’it sira-nia nesesidade ne’ebé mak sira presiza, tanba sira rasik iha kapitál hanesan fundadór kooperativa nian,” sekretáriu estadu elizário hateten hafoin seremónia inaugurasaun sede polkom, iha komandu polísia nasionál timor-leste (pntl) lautém.
 sekoop no plan internasionál kolabora iha área kooperativa
tuir governante ne’e, kooperativa ne’e hanesan kooperativa komérsiu, ne’ebé espesífiku ba pntl lautém,  ho objetivu atubele fó vida ba membru pntl sira.
“nune’e evita sira ba deve osan iha kioske sira, ne’ebé iha institusaun rasik atubele ajuda sira asegura fó finaseiru ba prosperidade família nian,” nia akresenta.
ho inisiativa ne’e, polkom lautém bele sai referénsia ba munisípiu sira seluk, nune’e membru pntl labele ba deve osan iha li’ur, enkuantu estadu mai reforsa de’it, atubele iha kbiit asegura sustentabilidade institusionál no  estabilidade finanseira.
“ha’u sei nafatin, hamriik reforsa kooperativa ne’e no promove nafatin, hodi nune’e ba komandu pntl munisípiu sira seluk ne’ebé seidauk harii kooperativa bele tuir lautém,” nia rekomenda. 
iha biban hanesan, komandante pntl munisípiu lautém, superintendente polísia, antónio rego fernandes, hateten, kontíudu hosi polkom ne’e ajuda membru.
“membru barak mak deve osan iha li’ur, entaun harii kooperativa ne’e atu ajuda ami hodi minimiza débitu sira, nune’e ita nafatin lori imajen pntl ne’e ba oin ho di’ak. membru polkom lautém rasik daudaun ne’e  hamutuk na’in-50, ba oin espera bele aumenta tan,” nia dehan.
 komandante pntl lautém iha esperansa membru hakat metin liután ba povu
kooperativa kréditu ne’e kada membru fulan-ida hatama osan ba kooperativa $50.
kooperativa polkom harii iha tinan 2015, ne’ebé haree liubá kooperativa uniaun kréditu no kooperativa produsaun agriíkola, maibé tanba de’it kondiasaun la favorável, iha tinan 2020 membru sira tuutr hamutuk fó hanoin malu hodi normaliza fali.
“tanba polkom rasik rejista ona iha kooperativa nasionál, entaun ami husu apoiu fundu oituan ba sekoop hodi juda ami hadi’a halo reabilitasaun no ohin inaugura. ita espera katak ba oin bele la’o di’ak no ami mós husu ba sekoop ba oin tulun nafatin ami liuhosi formasaun, nune’e ami-nia kooperativa labele mate,” komandu pntl lautém tenik. 
ministériu saúde (ms) relata dadus covid-19 iha timor-leste, iha domingu ne’e, ne’ebé la rejista kazu detetadu foun, rekuperadu ida no kazu ativu 13.
“nune’e, hahú loron 21 marsu 2020 to’o 27 marsu 2022 iha kumulativu kazu konfirmadu 22.821 no óbitu 130,” diretora jerál prestasaun saúde, odete da silva viegas, infora liuhosi nota ne’ebé agência tatoli asesu, domingu ne’e. 
hosi horisehik mai ohin, laboratóriu nasionál saúde halo teste polymerase chain reaction (pcr) hamutuk 62,  kompostu hosi vijilánsia sentinela rua, rastreiu ba kontaku laiha, rastreiu aleatóriu 31, viajen internasionál 29, no follow up iha kuarentena laiha.
 covid-19: kazu detetadu pozitivu na&#8217;in-haat no ativu 14
aleinde ne’e, totál teste pcr ne’ebé halo iha loron 25 marsu 2022 iha munisípiu seluk, rejiaun administrava espesiál oé-cusse no ambeno (raeoa) no hospitál nacional guido valadares (hngv) hamutuk 70, kompostu hosi maubisse laiha,  maliana  haat, viqueque laiha, suai laiha,  baucau laiha, ermera laiha, raeoa laiha, hngv  66,  lautém laiha, vera cruz laiha no manufahi laiha.
enkuantu, populasaun elijível tinan-18 ba leten, ne’ebé simu ona vasina to’o iha loron 26 marsu 2022, tuir sistema informasaun saúde iha ms, hanesan kumulativu doze sahuluk iha dili 89,2% no kumulativu doze daruak iha 83,7%.
sidadaun iha territóriu nasionál ne’ebé simu ona vasina doze dahuluk iha timor-leste 85,4% no simu ona doze daruak 72,7%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  26  marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu ospitalizadu ba kazu detetadu pozitivu rua, baixa ho covid-19 hamutuk rua.
ministru koordenadór asuntu ekonómiku (mkae), joaquim amaral, hamutuk ho ekipa traballu, kinta ne’e, halo vizita ba empreza leste food and beverage s.a hosi dubai, iha aldeia boklelo, suku fatisi, postu administrtivu laulara, munisípiu aileu.
ministru koordenadór asuntu ekonómiku, joaquim amaral. francisco sony
biban ne’e, ministru joaquim amaral, konsidera vizita ne’e importante ba governu fó atu apoiu investimentu transformadora ne’ebé bele prodús bee-hemu, nune’e neineik bele redús ka hapara bee importasaun.
“ita presiza apoiu investimentu sira tanba timor-leste iha bee barak maibé atu transforma ba bee-hemu ho seguru ne’e presiza indústria ida, tanba maski agora ita iha ona indústria nasionál bee-moos lubuk ida, maibé kapasidade produsaun seidauk kobre ita-nia nesesidade doméstiku, entaun sei iha marjen bee tama hosi li’ur mai,” ministru hateten iha boklelo.
 mkae vizita benefisiáriu subvensaun ba atividade negósiu iha dili
ministru koordenadór asuntu ekonómiku, joaquim amaral, hamutuk ho ekipa halo vizita ba fatin produsaun empreza internasionál, leste food and beverage s.a, hodi haree kondisaun iha munisípiu aileu, kinta (07/04). francisco sony
nune’e, ministru enkoraja empreza hodi dezenvolve serbisu no promove timor-leste ninia ekonomia, nune’e bele motiva setór privadu nasionál no internasioná atu haree ba potensialidade sira ne’ebé timor-leste iha hanesan bee ho produtu sira seluk.
“husu ba konsumidór nasionál atubele hili produtu ne’ebé ita prodús iha nasionál, tanba produsaun sira ne’e prienxe ona padraun internasionál, hanesan empreza leste iha ita-nia vizita haree mákina sira maioria hosi alemaña, entaun operasaun sira hotu tuir padraun europa nian,” nia akresenta.
aleinde ne’e, empreza estranjeiru ne’e iha ona laboratóriu rasik ne’ebé bele teste produtu sira ne’ebé prodús hodi garante seguransa ba produtu bee ne’ebé seguru atu hemu.
ministru dehan maski governu implementa polítika zero plástiku, maibé ba kestaun ne’e governu sei fó apoiu no ikus mai mak sei regula.
diretór diresaun promosaun investimentu tradeinvest, ezaquiel soares babo. francisco sony
iha fatin hanesan, diretór diresaun promosaun investimentu tradeinvest, ezaquiel babo, hateten, empreza leste food and beverage rasik hetan deklarasaun benefísiu iha 2021.
deklarasaun benefísiu ne’e rasik mai hosi tékniku no legál, ne’ebé mai hosi  diresaun relevante sira kompostu hosi, servisu rejistu verifikasaun emprezariál (serve), ajénsia nasionál lisensiamentu ambientál (anla) no seluk tan.
“ho prezensa diresaun relevante sira ne’e mak ajénsia promosaun investimentu no explorasaun (tradeinvest) halo relatóriu tékniku atu kompila ho relatóriu parseiru tékniku hosi ministériu relevante sira mak ami propoin ba mkae hodi atribui deklarasaun benefísiu ho naran leste food and beverage s.a hosi dubai,” nia tenik.
 governu emite deklarasaun benefísiu ba investidór lima
iha tinan 2020, empreza ne’e hahú atividade iha fatin boklelo to’o agora atinje ona 90%, totál investimentu empreza mobiliza hosi dubai mai iha timor-leste aposta iha sira-nia planu negósiu hamutuk milliaun $1,5, maibé ho globalizasaun mundiál afeta ba presu mundiál sa’e maka’as, mak sira aumenta tan investimentu hamutuk millaun $5.
“haree hosi pontu tékniku, kapasidade empreza ne’e ita bele dehan iha kompromisu, maski iha situasaun covid-19 sira nafatin aloka osan mai timor-leste hodi realiza planu negósiu ne’ebé mak sira aprezenta ba governu,” nia informa.
jestór jerál empreza leste food and beverage s.a, pedro morante. francisco sony
iha fatin hanesan, jestór jerál empreza, pedro morante, hateten, empreza ne’e eziste iha timor-leste hahú tinan 2015 no iha tinan 2018 mak halo investimentu ho montante aprosimadu milliaun $5.
“empreza ñia nia objetivu prinsipál mak halo produsaun bee minerál naturál, ne’ebé ha’u bele asegura hanesan marka dahuluk iha merkadu nasionál ba bee mineral naturál no laiha tratamentu kímiku,” nia hateten.
empreza dada bee hosi posu metru 50 metru no bainhira ramata halo posu foti sampel bee ba halo teste laboratóriu iha rai-li’ur no hetan rezultadu mak deside kontinua halo produsaun.
ministru koordenadór asuntu ekonómiku, joaquim amaral, hamutuk ho ekipa hala’o vizita ba fatin produsaun empreza internasionál, leste food and beverage s.a, hodi haree kondisaun iha munisípiu aileu, kinta (07/04). francisco sony
“ami sei halo produsaun tinan ne’e no rekursu umanu daudaun ne’e halo hela konstrusaun ba empreza leste food and beverage ne’e 80% timor-oan no ideia ba futuru 95% hakarak timor-oan hotu, maibé timor-oan barak mak seidauk iha esperiénsia atu halo operasaun ba mákina sira ne’ebé ami hatama hosi rai-liur, maibé ita sei fó servisu ba ema na’in-30,” nia subliña.
nia dehan, empreza daudaun ne’e sei halo uluk produsaun bee-hemu, maibé planu ba futuru bele ba bebida sira seluk, tanba iha mákina ho kapasidade atu halo bebida sira seluk hanesan jus, xá no seluk tan, maibé la inklui tua.
kada tinan eskola sekundáriu jerál (esj) calixa iha beobe uma-quic, postu viqueque villa, munisípiu viqueque, sempre hasoru difikuldade iha prosesu aprendizajen tanba falta karteira eskolár ba estudante kuaze 500.  
“durante ne’e difikuldade ne’ebé eskola hasoru maka falta karteira eskolár, tanba estudante agora hamutuk na’in-490 sei ativa hela, ne’ebé la sufisiente hodi estudante sira tuur,” diretór esj calixa, rosito soares, agência tatoli, via telefónika, segunda ne’e.
tuir dirijente eskola, karteira eskolár ne’ebé ho kondisaun di’ak hamutuk 200-resin, nune’e parte eskola sosa kadeira no meza masa provizóriu hodi estudante sira bele simu matéria ho di’ak.
“ami hato’o ona proposta ba edukasaun munisípiu viqueque kuaze tinan tolu ona, maibé to’o agora seidauk iha resposta ruma. aleinde ne’e, odomatan no janela iha eskola ne’e mós laiha,” nia akresenta.
 eskola 17 iha viqueque tama projetu komunitáriu hadi’a sala aula
tuir dadus estudante foun esj calixa tinan 2022 ba klase i hamutuk na’in-145, klase ii na’in-165 kompostu hosi siénsia teknolojia na’in-93 no siénsia sosiál hamutuk na’in-72 no klase iii hamutuk na’in-180 kompostu hosi siénsia teknólojia hamutuk na’in-112 no siénsia sosiál hamutuk na’in-68, nune’e totál estudante calixa tinan akadémiku 2022 hamutuk na’in-490.
estudante calixa ne’ebé liu ezame nasionál tinan 2021 hamutuk na’in-215, kompostu hosi siénsia teknólojia hamutuk na’in 143 no siénsia sosiál hamutuk na’in-72.
iha tinan 2022, eskola ne’e sai benefisiáriu mós ba projetu komunitáriu, ne’ebé kobre ba sala aula tolu no toilet ida, ho totál orsamentu $58.000, tuir planu sei halo konstrusaun iha fulan-fevereiru ne’e.
diretora sekretariadu tékniku programa nasionál dezenvolvimentu suku (pnds), claudinha soares pinto, informa konstrusaun uma kbiit laek (ukl) 2022 hahú implementa no halo ona konstrusaun iha munisípiu manufahi.

 konstrusaun uma kbiit laek 2021 atinje ona 91%
“konstrusaun ukl ba tinan ne’e, manufahi mak implementa ona tanba tama ona faze sia (9) nian katak fizikamente hahú ona konstrui uma,” claudinha soares pinto hateten ba agência tatoli, iha nia knar fatin colmera, dili, kuarta ne’e.
konstrusaun uma kbiit laek 2021 iha munisípiu manufahi finaliza ona, entaun pnds hein de’it atu entrega ba benefisiáriu sira.
miabé, nia informa, konstrusaun uma kbiit laek 2022 iha munisípiu seluk nian ne’e, pnds foin tama faze ualu (8) nian mak asina akordu projetu ho xefe suku no koordenadór munisípiu nian, depois mak ba faze sia hodi implementa konstrusaun nian.
diretora ne’e hateten, kada etapa ne’e pnds la’o tuir siklu ida pur ida no dala ruma etapa ida hala’o servisu ne’e to’o fulan ida.
“tanba ne’e ita bele dehan ema haree ne’e fasil maibé ba ami ne’e difisil tebes, tanba lori tempu mak foin bele finaliza konstrusaun ne’e,” nia dehan.
responsável ne’e hateten, agora uma kbiit laek ba ema 4.000 ne’e tékniku pnds tenke tun ba iha terrenu lori metru sukat mak re-ajusta fali ho dezeñu uma ne’ebé pnds prepara ona, dezeñu uma foun ida-ne’ebé ho nia kualidade di’ak tebes tanba ne’e presiza lori tempu mak bele konstrui.
uma kbiit laek ba tinan ne’e, sei garante finaliza ho pursentu boot banhira tama ba 2023, signifika sei lori de’it pursentu kiik ba iha tinan oin.
ba tinan 2022 ne’e, viii governu konstitusionál aloka tan osan hamutuk millaun $71 hodi halo konstrusaun uma kbiit laek (ukl) ba faze daruak nian no kada suku sei hetan uma 10 ezetu munisípiu dili.
 konstrusaun ukl 2021 iha aileu-liquiça-manufahi konklui ona
vise bankada opozisaun cnrt iha parlamentu nasionál, patrocinio fernandes, hateten desde uluk partidu cnrt nia kompromisu fó importánsia ba proposta alterasaun lei pensaun vitalísia ne’ebé suspende hela iha pn atu bele tau iha ajendamentu hodi debate.

deputadu cnrt ne’e husu ba bankada governu, nune’e iha kinta lejislatura ne’e reprezentante povu iha uma fukun parlamentu nasionál bele halo diskusaun no aprova.
 kaleidoskópiu 2021: pn kontinua suspende proposta alterasaun lei pensaun vitalísia
“ha’u hanesan menbru komisaun a haree lei ne’e seidauk tama iha komisaun a trata asuntu justisa no konstituisional no seida’uk iha deputadu ida halo inisiativa hosi bankada fó apoiu governu sira mak lidera meza komisaun, entaun ajenda prioridade depende ba konjuntura halo oinsá nia vontade. tanba ne’e, husu ba bankada governu atu bele tau prioridade ba proposta lei pensaun vitalísia ne’ebé pendent iha pn ne’e hodi bele halo diskusaun,” ptrocínio fernandes hateten ba agência tatoli iha parlamentu nasionál, sesta ne’e.
nia informa, prosesu istória lei ne’e nu’udar produtu bankada fretilin nia governasaun primeiru no cnrt desde nia existénsia ho kompromisu ida atu hanoin haree kona-ba lei pensaun vitalísia ne’e rasik.
nune’e, cnrt nia tempu lidera parlamentu nasionál no governu ba daruak halo ona alterasaun dala rua ba lei pensaun vitalísia hosi primeiru hatun ba 80% no segundu redús ba 60%, ne’ebé antes ne’e eis titulár hanesan deputadu ka membru governu iha direitu sai nafatin simu pensaun hosi sálariu báziku $1,500 kada fulan 100%.
cnrt nia kompromisu agora depende hela ba vontade hosi partidu polítiku hotu ne’ebé hetan asentu iha parlamentu nasionál atu haree ida-ne’e sai ajenda importante ba ajenda ka lae ne’e, depende ba vontade hosi partidu sira iha asentu parlamentár.
 komisaun a suspende proposta-alterasaun ba lei pensaun vitalísia
“lei pensaun vitalisa ne’e regula kona-ba ema-nia direitu adkiridu ne’ebé konstituisaun mós prevee, entaun ne’e presiza bainhira mínimu atu halakon karik tenke presiza forsa polítika ida maiória iha parlamentu nasionál katak partidu ida mesak kaer governu, hanoin bele,” nia dehan.
vise bankada ne’e defende katak cnrt nafatin atu haree oinsá bele hatuur estadu ne’e ho didi’ak hodi lori sustentabilidade dezenvolvimentu nasaun no kapasidade finanseiru atu nafatin iha hodi sustenta mákina estadu ba jerasaun tuir mai.
deputadu udt, francisco david, konsidera lei pensaun vitalísia lori desvantajen ba povu nune’e presiza halo alterasaun.
“pensaun vitalisa la nesesáriu maibé karik bele pensaun vitalisa ne’e bele transformasaun subsídiu rekuñesimentu ba ema-ne’ebé mandatu deputadu no membru governu tinan hirak liu ba ne’e no pensaun vitalisia rasik benefisiu ladun di’ak, tanba ema-ne’ebé kompleta tinan lima mandatu hetan direitu ba nia moris tomak,” nia hateten.
tanba ne’e, se bele labele fó montante maibé iha rekuñesimentu ba nia mandatu deputadu no membru governu fó de’it subsídiu reintegrasaun lalika nia moris tomak simu fali pensaun vitalísia.
“udt kontra pensaun vitalísia no ha’u hanesan membru komisaun a lei sira-ne’e to’o agora seidauk iha inisitiva ajenda iha komisaun ne’ebé bainhira mai ona maiória hakarak iha komisaun deside mak automatikamente sei haree hafoin liuhosi votasaun iha plenária,” nia dehan.
 aniceto guterres: “ha’u sei la budu alterasaun lei pensaun vitalísia”
minsitériu saúde (ms) hamutuk ho organizasaun mundiál saúde (oms) halo lansamentu matadalan nasionál ba jestaun klínika surtu dengue iha timor-leste.
biban ne’e, ministra saúde odete maria freitas belo, hateten konteúdu iha livru matadalan nasionál ba jestaun surtu dengue atu médiku sira halo analiza kazu hosi ema nia-rain hodi  kompara ho kazu iha timor-leste.
“tanba tratamentu ba klasifikasaun moras dengue ne’e atu fasilita ita-nia médiku sira atu halo tratamentu ba kazu dengue kamaan, moderadu no grave. ita hakarak fasilita médiku sira halo tratamentu tuir tipu moras ne’ebé pasiente sira enfrenta,” ministra saúde hateten hafoin ramata lansamentu  matadalan  nasionál  ba jestaun klínika dengue iha novo turizmu-liecidere, segunda ne’e.
durante ne’e, governante ne’e dehan laiha tratamentu espésifiku ba kazu dengue tanba aimoruk ba dengue ne’e laiha, maibé  ida ne’e espesiál ba médiku sira oinsá mak tau matan ba pasiente  hodi observa no tenke tau soru, sé isin manas fó aimoruk paracetamol  hodi hatun manas.
iha fatin hanesan, reprezentante organizasaun mundiál saúde, arvind mathur, hateten oms lansa daudaun matadalan nasionál ba jestaun klínika dengue.
nune’e, oms sente kontente katak hafoin lansamentu ne’e, iha ona programa orientasaun no treinamentu ne’ebé kle’an ba klínika sira hosi hngv, ospitál referál, rejionál, no sentru saúde sira hosi munisípiu oioin.
“nu’udar ita-nia parseiru ne’ebé konfiavel no fiar-na’in, oms komprometidu atu asegura apoiu tékniku ne’ebé ho kualidade aas ba ministériu saúde hodi realiza vizaun nasaun ida-ne’ebé livre husi moras hada’et. ha’u garante ba imi katak ekipa oms sei la’o hamutuk ho imi no povu timor-leste atu realiza vizaun timor-oan saudavél iha timor-leste,” nia akresenta.
surtu dengue: óbitu na’in-33 no pasiente sa’e ba 2.555
responsável ajénsia new generation, francisco fernandes ximenes, hateten ninia ajénsia ne’e la’ós partidu os verde de timor nian maibé ajénsia ne’e ninia rasik.

 new generation justifika la ko&#8217;a joven nia isin antes ba portugál
“ha’u konsilleiru partidu os verdes de timor, ha’u iha palku identiku ho partidu os verdes de timor, maibé não me digas ha’u atu halo uma mós, uma ne’e naran mós verde, atu sosa karreta ida mós tau naran verde, halo to’os ida mós naran verdes, ha’u hanoin lae. os verdes de timor ne’e nu’udar partidu polítika ida,” nia dehan.
nia hatutan, polítiku partidu polítika os verdes de timor iha ninia estrutura rasik hanesan prezidente ho ninia vise-prezidente no seluk tán.
“ha’u hanoin kona-ba os verdes iha ninia prezidente no ninia vise sira, keta sira mak atu trata ajénsia verdes karik, ha’u mós la hatene. ha’u-nia kompañia mak naran new generation,” nia dehan.
objetivu loke ajénsia ne’e atu haruka timoroan sira ba iha rai-li’ur hodi bele hetan osan no bele dezenvolve sira-nia suku liuhosi halo uma iha sira-nia rain, ho nune’e mak nia iha planu estratéjiku rasik atu haruka timoroan 1,000-resin hanesan ne’e ba iha portugál.
husu kona-ba membru arte rituál “77” mak ba serbisu iha portugál, jerente ne’e hatán, tanba iha ema balun ne’ebé la gosta ninia susesu no movimentu durante ne’e.
“ha’u hanoin ema-ne’ebe mak la gosta ha’u-nia movimentu mak bele ko’alia hanesan ne’e,” nia dehan.
antes ne’e, prezidente partidu os verdes de timor, antónio lela hunu, klarifika ba públiku katak partidu refere laiha desizaun koletivu hosi estrutura atu haruka timoroan sira ba servisu iha rai-li’ur, maibé iha ema individu balun hosi partidu nia laran mak iha ajénsia rasik hodi fasilita joven timoroan sira ba serbisu iha rai-li’ur.
“hanesan partidu, seidauk iha orientasaun formál ida atu hahú prepara membru sira ba serbisu iha rai-li’ur, só ida-ne’e mak ha’u hakarak konfirma ba iha públiku,” prezidente os verdes de timor, antónio lela hunu, hateten ba agência tatoli liuhosi telefónika.
líder partidu ne’e mós hakle’an liután katak partidu ne’e órgaun koletivu, entaun kualker desizaun tenke mai ho desizaun koletivu iha partidu nia-laran, tanba ida-ne’e la’ós responsabilidade partidu nian tanbá timoroan hirak-ne’e rejistu ba iha ajénsia ida mak fasilita sira.
“ha’u hanoin ajénsia iha timor, se la sala iha ajénsia tolu ka haat hanesan ne’e mak iha timor, ne’e mak fasilita timoroan sira-ne’e,” nia dehan.
maibé ajénsia ne’e mós iha partidu os verdes de timor nia laran, nia hatán, ida-ne’e la loos tanba individu ka partidu nia ema ida mak harii ajénsia maibé la reprezenta partidu os verde de timor.
 prezidente os verdes klarifika la haruka timoroan servisu iha rai-li’ur
timoroan na’in-hitu “terus” hela iha dubai
tuir dadus estatístika hosi ministériu saúde (ms) liuhosi diresaun nasionál saúde públika liuliu departamentu vijilánsia epidemolojia iha ministériu saúde, hahú fulan-janeiru too horisehik pasiente dengue sa’e ba 3.547, hosi númeru ne’e na’in-40 mak mate.
“situasaun kazu dengue iha timor-leste hosi janeiru mai too horiseik hamutuk kazu 3.547 no kumulativu óbitu na’in 40,” refere nota ne’ebé agência tatoli asesu, sesta ne’e.
maioria kazu ne’e deteta husi munisípiu dili ho totál 2.350 baucau 221, manatuto 164, covalima 121, ermera ho kazu 90, manufahi 147 viqueque 57, ainaro 43, liquiça 101, aileu 8, bobonaro 43 lautem 121 no raeoa haat.
munisípiu dili nafatin rejista kazu ne’ebe a’as iha semana dahuluk too semana da-sanolu fulan marsu 2022 ho totál kazu 2.350.
to’o ohin loron desimu primeiru semana fulan marsu 2022, kazu dengue hosi postu administrativu dom alexo iha 1318, cristo-rei 410, vera-cruz 262 no nain-feto 308.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 408, klínika fatumeta 239, sentru saúde comoro 787, sentru saúde vera-cruz 191, sentru saúde formoza 384, sentru saúde becora 234, klínika madre eliza ida, sentru saúde atauro 11, sentru saúde metinaro 33, klínika bairru-pité 59 no klínika motael na’in-rua no klínika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   dengue hamate labarik na’in-39 iha timor-leste
ministériu saúde relata kazu, detetadu pozitivu foun na’in-ida, rekuperadu  laiha no kazu ativu 20.
“kazu detetadu ohin ida, rekuperadu laiha no kazu ativu 20,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 20 abril 2022  iha kumulativu kazu konfirmadu 22.854 no óbitu 130.
hosi horisehik mai ohin, laboratóriu nasionál saúde halo teste pcr  143,  kompostu vijilánsia sentinela laiha , rastreiu ba kontaku laiha, rastreiu aleatóriu haat, viájen internasionál 139 no follow up iha kuarentena laiha.
alende ne’e, totál teste pcr ne’ebé halo iha 19 abril 2022 iha munisípiu-sira seluk, rejiaun administrativu espesiál oé-cusse no ambeno (raeoa) no hospitál nasionál guido valadares (hngv) 43, hanesan maubisse laiha, maliana lima, viqueque tolu, suai 20, baucau laiha ermera laiha, raeoa haat, hngv  38, lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 20 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,5%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak ,72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  20 abríl 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 laiha.
 covid-19: kazu pozitivu foun laiha no ativu 19
 ekipa konjuta polisia nasionál timor-leste (pntl) munisípiu dili, kuarta (04/05), halo operasaun kalan hodi halo apreensaun ba motór hamutuk 68.
operasaun kalan ho tipu la’o-ain ne’ebé ekipa konjunta hala’o hahú hosi tuku 20:00 too 22:00, ho objetivu atu garante komunidade iha kapitál dili moris iha situasaun hakmatek nia-laran.
komandante pntl munisípiu dili, superientendente xefe polisia, henrique da costa. francisco sony
“horikalan ita halo pasa revista (check point) ba karreta no motorizada sira, iha dili ita halo apreensaun ba motór hamutuk 51 no iha metinaro liuhosi operasaun check point  ita mós  halo arpreensaun ba  motorizada hamutuk 17, nune’e apreensaun motór hamutuk 68″, komandante  pntl munisípiu dili, superintendente xefe henrique da costa hateten ba agência tatoli via telefónika, kinta ne’e.
ekipa konjuta apreende motór hirak ne’e tanba laiha asesora hanesan espellu, uza kanu-resin no laiha dokumentu hanesan karta kondusaun.
“horikalan,polisia tránzitu halo apreensaun liuhosi pasa revista no fó kedan koema ba ita nia infratór sira ne’e no tula kedan evidénsia hirak ne’e ba iha komandu munisipiu dili, kuandu infratór sira selu hotu ona iha banku maka sira sei fila ba foti sira nia motór,” komandante ne’e esplika.
operasaun kalan ho tipu la’o ain ne’e komandu munisípiu dili hetan apoiu hosi tránzitu munisípiu dili, unidade espesiál polísia (uep), unidade patrollamentu fronteira (upf) no forsa reserva (taskforce).
“ami sei kontinua operasaun ida ne’e, hodi kontrola movimentu transporte públiku no privadu iha hodiasegura seguransa iha tempu kalan,” nia akresenta.
servisu rejistu no verifikasaun emprezariál, institutu públiku (serve, i.p) halo ona verifikasaun ba ajénsia viajen ida iha dili tanba halo rekrutamentu ilegál timor-oan sira bá serbisu iha rai-li’ur.
“ha’u simu duni lamentasaun balun, hafoin ha’u komesa halo verifikasaun maibé ha’u labele hateten sai entidade ne’e nia naran maibé sira viola duni tanba sira foti tiha sertifikadu a taka fali sertifikadu b, katak sertifikadu ne’ebé sira iha ne’e sertifikadu viajen, lei la permite atu lori sertifikadu viajen halo rekrutamentu,” diretór ezekutivu serve, i.p, florêncio sanches, informa ba agência tatoli, iha timor plaza, kinta ne’e.
 ajénsia cammer pc fasilita timor-oan 4.000 serbisu iha irlandia no inglatera
nia dehan, hafoin halo verifikasaun, ajénsia ne’e viola dekreu-lei númeru 34/2017 ne’ebé ko’alia kona-ba rekrutamentu, nune’e mós lei númeru 10/2017 kona-ba sosiedade komersiál.
enkuantu, aktu ne’ebé ajénsia ne’e komete sei hetan penalidade ka multa mínimu $5.000 hosi serve no hosi instituisaun seluk mós sei iha tan.
“ami sei aplika penalidade, dada fila lisensa, no lori ba ministériu públiku. maibé seidauk, tanba serve presiza iha entidade ofisiál atu halo, tanba ami-nia knaar la’ós atu halo investigasaun maibé atu haree legalidade karik iha lamentasaun. ha’u uza kompeténsia tomak ne’ebé lei atribui ba ha’u hodi halo verifikasaun no ha’u hetan katak ajénsia ida maka viola,” nia tenik.
nune’e, diretór ezekutivu serve, i.p dehan, ba timor-oan sira ne’ebé mak hakarak ba pasiar de’it iha rai-li’ur bele, maibé ho intensaun atu bá serbisu ne’e labele.
“husu boot ba joven sira katak ajénsia ruma halo rekrutamentu ba serbisu iha rai-li’ur kuandu la hatudu sertifikadu rekrutamentu hosi serve ne’e labele  o tenki iha mós  sertifikadu treinamentu hosi institutu nasionál  dezenvolvimentu mão-de obra (indmo), kuandu laiha hotu maka nia viola lejizlasaun sira ne’e hotu,” nia hameno.
parlamentu nasionál (pn) sei halo reapresiasaun ba projetu-lei responsabilidade prezidente repúblika (pr) ne’ebé xefe estadu, josé ramos horta, veta iha segunda (27 juñu 2022) ne’e.

 pr horta veta projetu-lei responsabilidade prezidente repúblika
“ami haree lai se fundamentasaun la kle’an konforme konstituisaun sei haruka fali ba prezidente repúblika promulga, maibé deklarasaun inkonstituisionalidade formál ne’ebé ita diskute lai tanba ne’e ita tenke kumpre konstituisaun. mezmu ita la konkorda ho deklarasaun tribunál maibé desizaun ne’e mak rekursu ikus liu,” prezidente komisaun a trata asuntu justisa no konstituisional, joaquim dos santos ‘boraluli’, hateten ba agência tatoli iha parlamentu nasionál, tersa ne’e.
antes ne’e, xefe estadu hato’o pedidu ba tribunál rekursu (tr) hodi halo fiskalizasaun konstituisionalidade ba projetu-lei ne’e no ikus mai tr fó sai konsidera dekretu-lei pn ne’e inkonstituisionál, nune’e pr foti ona desizaun hodi veta.
prezidente komisaun a ne’e hateten, nia parte seidauk lee prezidente repúblika veta dekretu pn kona-ba lei responsabilidade pr tanba tribunál deklara inkonstituisionalidade formal maibé kona-ba materiál la inkonstituisionál artigu sira la kontra konstituisaun só prosesu de’it, tanba lei ne’e importante se artigu sira la kontra konstituisaun tuir pn nia kompeténsia no kumpre prosesu.
“komisaun a mak autór halo duni lei ne’e maibé ita haree to’ok tribunál deklara inkonstituisionalidade formál bazea ba prinsípiu iha konstituisaun artigu 95, artigu 97 ho artigu 79 tribunál kaer baze hosi ne’e,” nia hateten.
maibé komisaun no deputadu iha parlamentu kaer iha artigu 95 pontu rua alínea “k”, ko’alia kona-ba kompeténsia eskluziva parlamentu nasionál nian atu halo lei kona-ba estatutu ógaun estadu no pn mós kaer ba konstituisaun artigu 79 ne’ebé ko’alia de’it kona-ba responsabilidade prezidente repúblika nian.
nia dehan, ne’ebé ko’alia kona-ba iha violasaun kona-ba forma halo lei ne’e tuir komisaun nia argumentu sira-ne’ebé halo hodi fundamenta to’o lei ne’e aprova hodi haruka ba prezidente repúblika prosedimentu kumpre hotu.
konstituisaun iha artigu 97 ne’e sé mak iha kompeténsia atu aprezenta antí projetu ba parlamentu ne’e, deputadu ka bankada parlamentár no segundu se governu mak haruka mai ne’e bolu proposta-lei.
lei responsabilidade prezidente repúblika ne’e, deputadu sira mak submete ne’e bolu projetu-lei, primeiru pasu tama iha formalidade konstituisionál kona-ba inisiativa lei ne’ebé hafoin prezidente parlamentu ho ekipa jurídiku halo apresiasaun formál lejístiku ba projetu-lei ne’e bele baixa ba komisaun kompetente.
nia hateten, prosesu tramitasaun kona-ba atu halo lei ne’e tuir rejimentu pn identifika katak la viola prosesu formál entaun prezidente pn baixa ba komisaun a.
“baixa ba komisaun a ho prazu loron hitu tenke aprezenta relatóriu ba parlamentu nasionál, molok ne’e komisaun loké audiénsia ho entidade kompetente balun mai no balun la mai tanba sira dehan tempu badak liu, entaun sira haruka de’it submisaun eskrita. bainhira pn aprova tiha iha faze jeneralidade baixa fali ba komisaun atu diskute iha espesialidade kada artigu, ida-ne’e mós komisaun konvida entidade relevante relasiona ho matéra,” nia dehan.
entaun komisaun prosesa tuir rejimentu diskute formalidade no aprova hodi halo relatóriu diskusaun iha espesialidade haruka ba parlamentu nasionál aprova iha finál global. pn aprova tiha textu finál haruka fila-fali mai komisaun hodi halo redasaun finál tuir prazu hodi enkamiña ba prezidente parlamentu nasionál hafoin prezidente pn haruka ba prezidente repúblika promulga.
“prosesu to’o iha ne’e hotu ona ne’e tuir rejimentu ne’ebé entermu prosesual parlamentu la viola regra formál atu halo lei. entermu kompeténsia pn iha kompeténsia eskluziva atu halo lei responsabilidade pr tuir termu artigu 95 alínea “k”. agora, tribunál konsidera viola fali alínea “k” katak envez halo lei ida de’it nusa mak halo ketak fali prezidente repúblika ninian. maibé konstituisaun la obriga parlamentu nasionál atu halo responsabilidade kriminál órgaun soberania tuir artigu 95 alínea “k” halo hamutuk, tanba ne’e kompeténsia eskluzivu pn nian,” nia argumenta.
nune’e, nia argumenta tan katak komisaun la viola konstituisaun kona-ba inkonstituisionalidade formál, mezmu nune’e nafatin kumpre desizaun hosi tribunál mak rekursu ikus liu.
“tanba ne’e komisaun a la viola konstituisaun kona-ba inkonstituisionalidade formal ne’ebé ko’alia buat rua de’it prosesu ho kompeténsia. ne’ebé, prosesu komisaun kumpre no kompeténsia pn nian la viola, tribunál deklara inkonstituisionál formál ne’e fundamentasaun la forte ida. maibé ita tenke simu desizaun tribunál nian tanba konstituisaun mak dehan, tribunál desizaun ikus mak tenke simu. maibé ha’u lamenta deklarasaun tribunál la fundamenta loloos,” nia hateten.
autoridade suku macadique, postu adiministrativu uatulari, munisípiu viqueque hato’o proposta ba ministériu administrasaun estatál (mae) atu aumenta suku tolu tanba populasaun barak liu.
“ami  planu hakarak suku macadique aumenta ba suku tolu, ami-nia  proposta hato’o ona ba mae tanba sira maka bele deside no tetu ami-nia proposta.  ami-nia populasaun ho númeru boot, ho razaun sira-ne’e maka motiva ami hakarak tau tan suku tolu hodi habelar prosesu dezenvolvimentu ba komunidade sira-nia le’et. bainhira nafatin mantein ho suku ida de’it, populasaun barak no dezenvolvimentu susar,” xefe suku macadique, afonso dos reis, informa ba agência tatoli, iha suku macadique, sesta ne’e.
 natar ektare 200 iha macadique abandonadu
tuir afonso dos reis, razaun seluk atu aumenta suku hodi komunidade bele sai benefisiáriu ba programa governu hanesan uma kbiit laek (ukl) no seluk tan.
“ami submete hotu ona dadus forma suku tolu ba ministériu relevante no posibilidade suku macadique bele susesu. ami mós simu ona informasaun hosi ministériu katak suku macadique iha posiblidade bele forma suku tolu. ami la ezije ministériu, maibé ami-nia pedidu bá ona meza ministériu hodi foti dezisaun ba ami-nia pedidu, nune’e bele realiza iha tinan 2023,” nia tenik.
suku macadique sei fahe ba macadique de cima, macadique de baixo no macadique-uaitame, ne’ebé suku ida kompostu hosi aldeia neen, seluk hitu no ida tan ualu.
“ami fahe ona suku  rua iha parte tasi. ami tau iha debu-isi iha foho baliza entre postu quelecai no postu ossu,” nia akresenta.
nune’e, kolokasaun populasaun ba suku sira loos hotu ona no populasaun sira hein de’it bainhira maka mae bele deside suku macadique ninia pedidu.
suku macadique ho totál aldeia hamutuk 21, kompostu hosi edemumo, kaidaualata, gomi-uro, macadique, kaidaualari, namanei, bubulaku, liacaiua, betulari, lutugia, daralari, lacarate, lau-uma, ossolari, koquilako, mata-dalan, queturai, luru-boru, boru-bai, digamasi no bubulita.
suku ne’e ho totál populasaun 7.482 hosi uma-kain hamutuk 1.773, kompostu hosi mane 3.852 no feto 3.630.
primeiru-ministru (pm), taur matan ruak, akompaña hosi reprezentante programa ai-han mundiál (wfp, sigla inglés) iha timor-leste, dageng liu no sekretariadu scaling up nutrition (sun) moviment timor-leste, filipe da costa, foin lalais ne’e, halo vizita ba munisípiu ermera hodi observa progresu serbisu grupu kriativu tolu.
grupu kreativu tolu ne’ebé hetan vizita hodi pm no ekipa mak hanesan grupu prodús ai-kulat mutin, prodús adubu no ortikultura, ne’ebé antes ne’e hetan apoiu fundu hosi gabinete servisu apoiu sosiedade sivil no auditoria sosiál (sascas, sigla portugés) hosi gabinete primeiru-ministru no wfp.
primeiru-ministru, taur matan ruak , no komitiva vizita grupu kreativu iha ermera. imajen/gpm
“ami mai vizita grupu sira ne’ebé durante ne’e sira apoia. entaun ohin ami iha grupu ne’ebé manán prémiu dala-tolu ona, bainhira uluk ha’u hanesan prezidente repúblika no foin daudaun segundu no terseira lugar, entaun hanesan grupu sira ne’ebé ita bele dehan sai ezemplu no bele fó inspirasaun ba grupu sira seluk iha fatin seluk, bele tuir hosi prinsípiu ita buka serbisu ba ita-nia an rasik no kria rasik serbisu ba ita-nia maluk sira do que ita hein de’it hosi estadu,” pm hateten hafoin vizita grupu kreativu sira.
 movimentu sun realiza kompetisaun tein ai-han nutritivu lokál
xefe ezekutivu konsidera asaun sira hanesan kontribuisaun sidadaun tanba ne’e nia apresia hodi iha inisiativa ba vizita direta.
“ha’u kontente mai haree sira-nia projetu, ne’ebé bele fó rendimentu, em vez de hosi kafé de’it, bele mós ikan, modo, buah naga no sira seluk hanesan ohin ha’u vizita grupu kulat. ha’u admira no gosta loos kulat, dalaruma ba sosa iha supermerkadu afinál ermera iha produsaun kulat ne’ebé maioria prodús hosi joven no ama sira. ha’u espera katak sira-nia atividade bele sai motivasaun no inspirasaun ba grau sira seluk iha timór laran,” eis prezidente repúblika ne’e dehan.
xefe grupu dezenvolvimentu ortikultura rurál, jerónimo barreto soares, kontente ho prezensa pm, ne’ebé fó motivasaun no korajen atu sira bele kontinua hakat liután ba oin.
“atividade ne’ebé halo mak hanesan ortikultura, hakiak ikan, pekuária, prezerva ai-lokál, no halo mitigasaun hodi hatan ba mudansa klimátika,” nian tenik.
nune’e mós, xefe grupu ermera ai-kulat mutin, januário goncalves, hateten, grupu ne’e harii iha tinan 2018 ne’ebé mai hosi inisiativa rasik tanba haree ba dezempregu no má nutrisaun a’as iha timor-leste.
“ami haree hanesan ami na’in hira iha rekursu oituan no ami iha koñimentu siénsia uitoan. ami apreende hosi east timor coffee institute hodi halo produsaun ba ai-kulit mutin hodi redús ma nutrisaun no iha tempu hanesan beleredús dezempregu iha ermera,” januário dehan.
 diretór administrasaun finansa no lojístika iha hospitál nasionál guido valadares (hngv), raul humberto gama, informa hngv konsege ezekuta ona   orsamentu jerál estadu (oje) 2022 ho 17% ne’ebé ekivalente ho orsamentu $1,848,695.73.
orsamentu tinan fiskál 2022 alokadu ba hngv hamutuk $11,170,875,000, ba kategária sálariu no vensimentu hamutuk $5,9921,132, bens servisu $3.915.956, kapitál menór $500,000 no kapitál dezenvolvimentu $599,787.
“durante iha trimestre dahuluk hosi orsamentu orijen $11,170,875,000 ne’e ita ezekuta ona $1,848,695.73 ho nia persentajem ne’ebé mak ita ezekuta atinje ona 17%,” diretór ne’e hateten ba agência tatoli iha nia knaar fatin hngv-bidaun, kuarta ne’e.
orsamentu ba kategoria salariu no vensimentu, orijen hamutuk $5,9921,132 ne’ebé ezekuta ona hamutuk $1,139,129.84 (23%), bens no servisu hamutuk $3,915,956 ezekuta ona $512,320.72 (13%), iha kapitál menór hamutuk $500,000 hahú iha ona prosesu aprovizionamentu hodi sosa ekipamentu médiku no naun-médiku no item balun balun iha ona komitementu ne’ebé seidauk ezekuta.
kona-ba kategoria kapitál dezenvolvimentu ne’e ho orsamentu orijen $599,787, maibé hngv seidauk ezekuta ba konstrusaun sira tanba hngv sei hein planu mestre.
“tanba halo de’it ba iha reabilitasaun no expansaun ba fatin emodialia ne’ebé iha hela prosesu aprovizionamentu hodi sosa mákina hemodialize rua hodi atu hala’o atendimentu ba pasiente sira,” nia afirma.
entretantu, tuir portal transparánsia ne’ebé agência tatoli asesu hahaú hosi janeiru too abríl (21/04) orsamentu alokadu ba hngv hamutuk $11.170.875 nia ezekusaun atinje ona 24,7% hanesan, komprimisiu sira $1,515,784.64, obrigasaun sira $81,012.30, atuál $2,681,358.11 no saldu $6,892,719.95 %.
“orsamentu trimestre dahuluk hospitál nasionál guido valadaresezekuta ho ho dia’k,” nia afirma.
 oje 2022: cnfp becora ezekuta 13% iha trimestre dahuluk
diretór jerál sekretariadu tékniku adminitrasaun eleitorál (stae), acilino manuel branco, hateten bainhira atu hakat ba segunda volta hein desizaun hosi tribunál rekursu (tr).

“bainhira atu hakat ba segunda volta, hein desizaun hosi tribunál rekursu,” diretór jerál sekretariadu tékniku adminitrasaun eleitorál (stae), acilino manuel branco, hateten ba jornalista sira, iha salaun stae, dili, segunda ne’e.
tuir nia, tribunál rekursu mak iha kompeténsia atu fó sai rezultadu avansa ba segunda volta ka naton ramat de;it ho primeira volta, maibé agora sei iha faze ka nivel apuramentu nia-laran.
daudaun ne’e, nia dehan, prosesu kontajen votu sei la’o hele apuramentu munisípiu ne’ebé sei falta mak munisipiu dili iha akta kuaze 50 mak seidauk tama, no aumenta tan  covalima no bobonaro ho akta lubuk ida.
“hanesan ita-boot sira hatene no akompaña katak ita-nia prosesu kontajen votu sei la’o hela liu-liu apuramentu munisípiu ne’ebé sei falta munisípiu tolu hanesan dili iha akta kuaze 50 mak seidauk tama. covalima kuaze akta 18 no bobonaro falta akta 21 ka 22, nune’e ita seidauk bele hateten taxa partisipasaun ba públiku bainhira apuramentu nasionál ramata ona,” nia dehan.
bainhira apuramentu iha munisípiu tolu ne’e konklui ona mak foin bele fó sai nia rezultadu maibé agora ne’e seidauk bele fó sai.
“prosesu seidauk ramata ita seidauk bele konklui prosesu apuramente votu validu hosi munisípiu tolu mak depois partisipasaun hosi munisípiu tolu ne’e hira no sei aumenta hira tan mak foin bele hatene taxa partisipasaun ne’e hira, deposi mak bele hasai nia konkluzaun,” nia dehan.
atu hatene kona-ba taxa partisipasaun eleitór sira, nia dehan, ramata apuramentu munisípiu mak foin bele hatene loloos eleitór ne’ebé ezerse ninia direitu votu iha eleisaun prezidensiál ne’ebé akontese iha loron 19 fulan-marsu, no to’o ohin dadeer prosesu apuramentu ba akta sira iha munisípiu atinje ona 91.075%.
kona-ba eleidaun segunda volta ne’e haktuir iha konstituisaun rdtl artigu 76 (eleisaun) iha elínea 3 hateten klaru katak wainhira kandidatu sira hetan votu hanesan, sei hala’o fali eleisaun dala ida tan, liutiha loron tolunulu husi loron votasaun ida foin liubá kotuk, no iha alínea 4 haktuir iha eleisaun daruak, kandidatu na’in-rua (2) ne’ebé hetan liu votu no la hasai sira-nia kandidatura mak bele tuir.   .
nune’e mós iha alterasaun lei eleitorál prezidente repúblika númeru 7/2006, 28 dezembru, iha artigu 46.° (assembleia de apuramento nacional) iha alínea 1 hateten; recebidas as atas de apuramento municipal e de apuramento no estrangeiro, a cne procede, em setenta e duas horas, ao apuramento nacional, conferindo as atas de apuramento municipal e de apuramento no estrangeiro, e decidindo definitivamente os votos nulos, os votos sobre os quais haja recaído reclamação, bem como as reclamações que hajam sido apresentadas. 
iha alínea 2 dehan, terminadas as operações referidas no número anterior e, no mesmo prazo, a cne elabora e afixa na sua sede a ata do apuramento provisório dos resultados nacionais com cópia para o stae e para os órgãos de informação nacionais. 
iha artigo 47.° (recurso) iha alínea 1 hateten cabe recurso do apuramento provisório dos resultados nacionais publicado pela cne, a interpor no prazo de vinte e quatro horas da sua afixação, para o coletivo do stj, que notifica de imediato os interessados e decide em igual prazo.
iha alínea 2 hateten; terminado o prazo para interposição de recurso sem que tenha havido lugar a ele, a cne remete ao stj a ata do apuramento dos resultados nacionais, acompanhada das atas de apuramento municipal e de apuramento no estrangeiro, e de quaisquer outros documentos que repute importantes, com a menção expressa de não ter sido apresentado recurso.
artigo 48.° (proclamação dos resultados e validação da eleição) iha alínea 1 hateten; o stj, decidido o recurso nos termos do n.º 1 do artigo anterior ou expirado o prazo sem que tenha havido lugar a ele, analisa a documentação remetida pela cne, julga por acórdão a validade da eleição do presidente da república e, através do seu presidente, proclama os resultados definitivos no prazo máximo de setenta e duas horas, anunciando obrigatoriamente o número total de eleitores inscritos e votantes, votos em branco e votos nulos, o número, com a respetiva percentagem, dos votos atribuídos a cada candidato, e o nome do candidato eleito, ou o nome dos dois candidatos concorrentes ao segundo sufrágio. 
iha alínea 2 haktuir; o acórdão do stj é remetido para publicação no jornal da república com cópia para a cne e para o stae. 
iha alterasaun lei eleitorál prezidente repúblika iha artigu 49.° (segunda votação) hateten; aplicam-se à segunda votação as disposições gerais da presente lei, com as devidas adaptações.
nune’e mós iha artigo 50.° (candidatos admitidos à segunda votação) iha alínea 1 hateten; o presidente do stj, tendo por base os resultados referidos no n.º 2 do artigo 46.°, e no prazo de setenta e duas horas, indica por aviso os candidatos admitidos à segunda votação.
iha alínea 2 haktuir; no mesmo dia, e após a publicação do aviso referido no número anterior, o presidente do stj procede ao sorteio das candidaturas admitidas para o efeito de lhes ser atribuída uma ordem nos boletins de voto.
 ministériu saúde lihosi diresaun nasionál saúde públika liuliu departamentu vijilansia epidemolojia, hahú fulan-janeiru   to’o horisehik, rejista pasiente dengue sa’e ba 2.427, hosi númeru ne’e na’in-32 mak mate.
“situasaun kazu dengue iha timor-leste hosi janeiru mai too horiseik hamutuk kazu 2.427 no kumulativu óbitu na’in 32,” refere nota ne’ebé agência tatoli asesu, sesta ne’e. 
maioria kazu ne’e deteta husi munisípiu dili ho totál 1.524 baucau  105, manatuto 149, covalima 90, ermera ho kazu 90, manufahi 98,  viqueque 53, ainaro 32, liquiça 82, aileu  69  no bobonaro 32 lautem 100  no raeoa tolu  .
munisípiu dili nafatin rejista kazu ne’ebe a’as iha primeira semana  to’o sesta semana fulan fevereiru 2022, ho totál kazu 1.524 kazu. nune’e  haree ba kada loron kazu aumenta bebeik husi munisípiu dili.
to’o ohin loron  hahú semana dahuluk fulan fevereiru  tinan 2022, kazu dengue  hosi  postu administrativu dom alexo iha  829 , cristo-rei 321, vera-cruz 157, no nain feto 177.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 290, klínika fatumeta 217 sentru saúde comoro 474, sentru saúde vera-cruz 82, sentru saúde formoza 208, sentru saúde becora 192, klinika madre eliza ida, sentru saúde atauro  11,sentru saúde metinaro 25, klínika bairru-pité 21, no klínika motael na’in-ida klinika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 maucoli husu responsavel saúde halo intervensaun sedu ba surtu dengue
prezidente parlamentu nasionál, aniceto longuinhos guterres lopes, informa parlamentu nasionál submete ona proposta orsamentu retifikativu ba prezidente repúblika (pr) tuir kompeténsia ne’ebé iha atu bele promulga ka veta.

 pn aprova proposta orsamentu retifikativu biliaun $1,2 iha finál globál
“orsamentu retifikativu horisehik plenária parlamentu nasionál aprova no komisaun c halo relatóriu paresér ne’ebé horisehik lorokraik submete kedas ba prezidente repúblika,” aniceto guterres longuinhoa guterres lopes hateten ba jornalista sira iha parlamentu nasionál, kinta ne’e.
pn aprova iha finál globál proposta lei númeru 38/v (4ª)–kona-ba alterasaun dahuluk lei númeru 1/2022, 3 janeiru, orsamentu jerál estadu 2022, ho montante totál $1,241,210.748.
ho aprovasaun oje retifikativu 2022 ne’e, lori mudansa iha dotasaun orsamentál, ezemplu, reseita globál konsolidada sa’e ba $3,348,070.979, enkuantu despeza globál konsolidada $3,347,457.179.
orsamentu órgaun no servisu administrasaun sentrál  hetan aumentu $1,241,210.748 no ninia totál agora sa’e ba #3,100,688.695, ne’ebé fahe tuir kategoria klasifikasaun ekonómiku hanesan transferénsia públika ho montante $1,950,982.687, bens no servisu ho montante $467,077,382, kapitál dezenvolvimentu  $390,177,399, saláriu no vensimentu  $250,537.130 no kapitál menór  $41,914.097.
atu finansia oje retifikativu 2022, parlamentu nasionál mós autoriza governu atu halo levantamentu hosi fundu mina-rai ho montante biliaun $2,55 no transferénsia liu rendimentu sustentável estimadu (rse) biliaun $1,99.
komandante polísia nasionál timor-leste (pntl) munisípiu covalima, superintendente basilio de jesus, informa hosi fulan-janeiru to’o fulan-maiu tinan ne’e, komandu pntl covalima rejista kazu hamutuk 54.

 pntl-vpu covalima rejista kazu violénsia doméstika haat
“ha’u atu dehan ba ita-boot sira katak ha’u asume komandante pntl iha covalima, hahú hosi fulan-janeiru tinan 2022 kuaze pntl covalima menus rejista kazu iha komandu covalima maibé konsege rejista kazu hamutuk 54,” komandante pntl covalima, superintendente basilio de jesus, relata ba agência tatoli, iha salaun komandu pntl covalima, kinta ne’e.
tipu kazu ne’ebé komando rejista hanesan, asaltu, violénsia domestika, alfandega, omesidiu, asaltu sexual, furtu, suisidiu, ameasa, rai no propriedade, tránzitu no imigrasaun.
dadus estatistika komandanto pntl hahú fulan janeiru to’o maiu rejista kazu 54 no hosi númeru ne’e kazu asaltu aas hamutuk 24, violénsia domestika 10, alfandega hitu (7), ameasa neen (6), imigrasaun tolu (3), omesídiu ida (1), tranzitu ida (1) no rai no propriedade ida (1)
aleinde rejista kazu kriminál, komandu pntl covalima mós rejistu asidente no inflasaun tranzitu, hahú iha janeiru to’o fulan-maiu hamutuk 430. hosi númeru ne’e, data inspesaun liu prazu hamutuk 192, la lori dokumentu 122, kontra orden autoridade 54, asidente tráfiku 26, karta kondusaun mate 19, la uza kapasete 15 no kanek todan rua (2).
ho nune’e, hosi kazu asidente sira-ne’e komandu pntl haruka kazu sidadaun mate rua lori prosesu ba iha tribunal no kazu 24 rezolve liuhosi aproximasaun família.
ministériu saúde, kuarta ne’e, relata kazu covid-19 ne’ebé rejista óbitu ida, pozitivu 16, rekuperadu 47 no kazu ativu 371.

“pasiente mane ida hanesan sidadaun brazileiru, hela iha otél timor plaza, tama izolamentu lahane iha loron 23 fevereiru, ho teste pozitivu covid-19, hakotu iis iha 09:00 dader, no matebian antes ne’e vasina kompleta doze,” koordenadora jerál surtu covid-19 iha ministériu saúde (ms), odete da silva viegas, relata liuhosi nota ne’ebé agência tatoli asesu.
notísia relavante: covid-19: kazu detetadu pozitivu 23 no ativu 403
nune’e, hahú hosi loron 21 marsu 2020 to’o 02 marsu 2022, iha kumulativu kazu konfirmadu 22.732 no mate 129.
hosi horiseik to’o ohin, laboratóriu nasionál saúde halo teste polymerase chain reaction (pcr) hamutuk 420, kompostu hosi vijilánsia sentinela rua 55, rastreiu ba kontaktu 45, rastreiu aleatóriu 279, viajen internasionál 23, no follow up iha kuarentena 18.
aleinde ne’e, totál pcr ne’ebé halo iha loron 01 marsu 2022 iha munisípiu sira seluk, rejiaun administrativa espesiál oé-cusse ambeno (raeoa) no hospital nasional guido valadares (hngv) hamutuk 103, kompostu hosi baucau 11, ermera laiha, bobonaro sia, viqueque laiha, maubisse laiha, raeoa laiha, covalima laiha, lautem laiha, manufahi laiha, hngv 83 no vera cruz laiha.
populasaun elijível ho idade 18 ba leten ne’ebé simu ona vasina to’o iha loron 02 marsu 2022, tuir sistema informasaun saúde, hanesan kumulativu doze dahuluk iha dili 88,4% no kumulativu doze daruak 83%.
enkuantu, sidadaun iha territóriu nasionál ne’ebé simu ona vasina doze dahuluk iha 84,7% no simu ona doze daruak 71,9%.
hosi insidénsia covid-19 iha timor-leste durantre loron hitu ikus mak 2,2/100 mill abitante.
iha loron 02 marsu 2022, izolamentu vera cruz, lahane, hngv, no fatin sira seluk iha territóriu laran tomak, halo tratamentu ospitalizadu ba kazu detetadu pozitivu rua, baixa ho covid-19 ida no baixa covid-19 ninian ida ho sintoma leve.
primeiru ministru (pm), taur matan ruak, husu timor-oan hotu atu hametin liután pás no estabilidade iha komemorasaun loron restaurasaun indepedénsia ba dala-xx (22 maiu 2022-20 maiu 2022).

“ha’u hanoin aniversáriu loron restaurasaun ba dala-xx, loron ida espesiál loos ba timor-leste espera katak timor-oan hotu haksolok no ita espera pás no estabilidade ne’ebé ita-nia  nasaun konkista iha tinan 20 nia laran bele metin liután,” xefe governu ne’e hato’o mensajen ba jornalista sira hafoin ramata sorumutu ho prezidente repúblika, francisco guterres lú olo, iha palásiu prezidensiál nicolau lobato, bairru pite, kuarta ne’e.
xefe governu, hatutan loron ne’e mós importante pose ba prezidente repúblika eleitu halo transferénsia responsabilidade ida ne’e manifesta bo’ot ba ita-nia rai.
durante sorumutu, pm taur matan ruak, relata preparasaun governu nian ba prosesu preparasaun serimónia pose pr eleitu no komermorasaun 20 maiu ba prezidente repúblika, lú olo.
“preparasaun hotu la’o di’ak hodi realiza serimónia pose no komemorasaun 20 maiu,” taur matan ruak hateten.
 tuir dadus estatístika hosi ministériu saúde liuhosi diresaun nasionál saúde públika liuliu departamentu vijilánsia epidemolojia iha ministériu saúde, hahú janeiru to’o horisehik  pasiente dengue sa’e ba 1.937, hosi númeru ne’e na’in-30 mak mate.
“situasaun kazu dengue iha timor-leste hosi janeiru mai too horiseik hamutuk kazu 1.937 no kumulativu óbitu na’in 30,” refere nota ne’eb’e agência tatoli asesu ohin.
maioria kazu ne’e deteta husi munisípiu dili ho totál 1.244, baucau 82, manatuto 130, covalima 68, ermera ho kazu 85, manufahi 82, viqueque 44, ainaro 27, liquiça 46, aileu 37 no bobonaro 30, lautem 59 no raeoa na’in-tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.244 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan janeiru tinan 2022, kazu dengue hosi postu administrativu dom alexo iha 630, cristo-rei 252, vera-cruz 143, no nain feto 148.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 273, klínika fatumeta 161, sentru saúde comoro 368, sentru saúde vera-cruz 55, sentru saúde formoza 192, sentru saúde becora 138 klinika madre eliza ida, sentru saúde atauro 11, sentru saúde metinaro 20 klínika bairru-pité 22, no klínika motael na’in-rua.
ms apela ba populasaun
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 ms kontinua enkoraja sidadaun hamoos uma-ninin hodi prevene dengue 
 governu xina, segunda ne’e, fó tan apoiu vasina sinovac doze 100.000 no ekipamentu saude ba governu timor-leste, nu’udar kompromisu ida atu suporta programa vasinasaun nasionál ba populasaun atubele kombate covid-19 iha timor-leste.
apoia ne’e tula hosi aviaun no ró hosi xina mai timor-leste, kompostu hosi sinovac 100.000, ventiladór ho unidade 20, oksijénu unidade 20, reajente nukleiku hamutuk 20.000, infus unidade 50, monitor patiente unidade 50 no ropa protesaun 10.000.
“ha’u ho onra no kontente tanba apoiu ida-ne’e bele to’o mai direta no ohin ita konsege entrega ba autoridade sira.  tanba ne’e doasaun lote nesesáriu anti-epidémiku no suprimentu médiku ba ministériu saúde timor-leste,” embaixadór xina iha timor-leste xiao jianguo hateten iha nia diskursu iha serimónia entrega vasina sinovac dozes 100.000 no ekipamentu médiku ba servisu autonómu medikamentu no ekipamentu saúde (sames)- kampu alór-dili, segunda ne’e.
 governu xina entrega vasina sinovac dozes 100.000 ba timor-leste
doasaun ne’e, embaixadór ne’e dehan ho baze ba pedidu hosi ministériu saúde iha tinan kotuk, nune’e governu xina imediatamente hataan ba ida ne’e ho positivu.
apoia vasina sinovac doze 100.000 no ekipametu saúde ne’e ho objetivu atu fó vasinasaun ba timor-oan sira atubele kombate covid-19 iha timor-leste. maske iha difikuldade transportasaun no finalmente suprementu hirak ne’e too ona iha timor-leste liuhosi tasi no aviaun.
“hanesan prátika ida di’ak entre nasaun rua iha kooperasaun saúde, asisténsia ne’e hatudu xina firme apoia timor-leste iha luta hasoru epidemia no importánsia ne’ebé boot xina tau iha relasaun amizade entre ita-nia nasaun rua. no fiar katak lote suprimentu ne’e sei ajuda timor-leste luta hasoru epidemia no hadi’a nia kondisaun médiku no saúde,” nia akresenta.
dilomata ne’e hateten, xina kompromete nafatin apoia timor-leste hodi luta hasoru epidemia no ajuda timor-leste hadi’a nia kondisaun médiku.
dezde surtu covid-19 tama timor-leste, governu xina no timor leste nafatin apoia no kuida malu liuliu xina mak hanesan nasaun dahuluk haruka voo fretadu hodi transporta suprimentu médiku.
iha fatin hanesan, vise minsitru saúde bonifacio ‘maucoli’ dos reis agradese ba komitementu ne’ebé governu repúblika popular xina apoia mai iha setor saúde   hodi kontinua fornese prestasaun saúde ne’ebé mak di’ak ba populasaun timor-leste.
“ita agradese ba governu xina ne’ebé mak apoia ita ho vasina sinovac 100.000 no ekipamentu saúde hodi suporta programa vasinasaun atu kombate covid-19 no hadi’a setór saúde iha timor-leste,” governante ne’e agradese.
entertantu apoiu ne’e rasik simu direta hosi governu timor-leste liuhosi vise ministru saúde bonifacio “maucoli” dos reis, diretór ezekutivu sames, santana martins, no partisipa direta hosi partisipa mak reprezentante organizasaun saúde mundiál iha timor-leste no entidade sira seluk.
 governu xina konkorda apoia vasina sinovac dozes 100.000 ba timor-leste
xefi suku aisirimou, munisípiu aileu vila, sabino lere, hatete suku ne’e simu ona materiál sensitivu no la’os sensitivu ba eleisaun prezidensiál husi sekretariadu tékniku administrasaun eleitorál (stae).

“materiál sira ne’ebe aban atu utiliza ba eleisaun ne’e, foin tama mai iha tuku 12:00. materiál sira ne’e entrega husi ekipa stae, ba aldeia lima. iha fatin ne’e iha sentru votasaun mak, sede suku aisirimou, besilau, sarlala no aitohularan”, hateten sabino lere ba jornalista iha nia kna’ar fatin, aisirimou, munisípiu ailéu villa, sesta ne’e.
nia informa, antes ne’e autoridade suku hala’o ona enkontru ho ekipa stae hodi prepara fatin votasaun no materiál ba eleisaun prezidensiál ne’ebé sei hala’o iha loron 19 marsu tinan 2022.
“sede suku aisirimou rasik, ami simu husi aldeia rua, ne’ebé sei konsentra iha ne’e. aldeia tolu seluk sei ba iha idak-idak nia aldeia tanba sira nia distansia dook husi suku”, nia deklara.
nia hatutan, materiál refere agora dadauk rai iha eskola fatin no membru eskuadra pntl aileu mak fó seguransa másima hodi asegura materiál sensitivu no la’ós-sensitivu hirak ne’e.
“suku aisirimou iha totál populasaun 3.422, husi labarik to’o ema bo’ot. maibé sira ne’ebé mak atu tuir eleisaun, stae seidauk fó lista mai”, nia dehan.
sabino hatutan tan katak kada tinan kuandu loron eleisaun, stae fó lista antes eleisaun maibé iha tinan ida ne’e suku aisirimou seidauk simu lista votante husi stae. nune’e hafoin eleisaun hotu foin bele hatene totál votantes ne’ebé  partisipa  eleisaun.
diretora ezekutivu fundasaun alola, maria imaculada guterres, informa tuir planu iha tinan ne’e fundasaun alola sei estabelese rede soru tais iha munisípiu baucau no viqueqeu.

 pm lansa rekuñesimentu “tais” sai patrimóniu kulturál mundiál
“tuir planu iha tinan ne’e, ami sei harii rede soru tais iha munisípiu rua hanesan baucau no viqueqeu,” maria imaculada guterres hateten ba agência tatoli, iha nia knar fatin, díli, tersa ne’e.
estabelesimentu rede soru tais ne’e hanesan projetu konsórsiu ida-ne’ebé fundasaun alola servisu hamutuk ho timor aid liuhosi apoiu un women.
“agora daudaun fundasaun alola hamutuk ho timor aid ami desde tinan kotuk hala’o hela projetu konsórsiu ida-ne’e atu estabelese rede soru tais iha munisípiun sira. ita konsege halo ona iha munisípiu haat (4) hanesan lospalos, covalima, oé-cusse no bobonaro. nune’e, espera ba tinan hirak mai ho apoiu nafatin hosi doadór sira, ami bele estabelese iha munisípiu sira hotu,” diretora alola ne’e dehan.
projetu konsórsiu ne’e, hanesan meiu ida atu bele haforsa ka hatutan feto soru-nain sira-nia lian iha nível nasionál, liu-liu kona-ba sira-nia direitu de autór, ba motif ne’ebé sira-na’in rasik iha, hanesan bei’ala sira iha kada munisípiu, oinsá bele asegura ida-ne’e.
tanba, nia dehan, se lae mak hanesan agora mosu tais printing no ema xina sira mós komesa na’ok timor-leste nia motif sira ba kopia no mai faan ho folin ne’ebé baratu tebes, ho laiha koñesimentu hosi tais na’in ka autór sira liu-liu inan-feton sira ne’ebé badaen ba soru tais ne’e.
aliende ne’e, objetivu harii rede soru tais iha munisípiu ne’e atu bele iha rede ne’ebé forte liu-liu n soru-na’in sira atu hatene motif ne’e orijinál sira-nian duni, no bainhira ema ruma viola ne’e sira iha direitu atu reklama no hato’o keixa, nune’e governu bele tau matan ba asuntu ne’e hodi rezolve.
maske nune’e, nia afirma, projetu konsórsiu ne’e fundasaun alola hamutuk ho timor aid bolu reprezentante munisípiu ne’ebé iha nível munisípiu, atu mai hamutuk hodi forma sai hanesan grupu ida.
“ida ne’e baibain ita servisu hamutuk ho autoridade lokál sira, atu bele rekuñese grupu soru na’in sira, atu mai hamutuk no forma sai grupu munisípiu hodi reprezenta sira-nia munisípiu. nune’e, motif hira iha munisípiu ne’e bele reprezenta ona iha grupu nia laran, atu ida-idak koñese ninia motif tais tuir identidade hosi munisípiu ida-idak ni’an. karik ema ruma na’ok sira-nia motif tais hosi munisípiu ne’e, sira mak iha direitu atu reklama,” nia dehan.
daudaun ne’e, membru rede soru tais iha munisipiu haat (4) ne’ebé eziste iha lospalos 47, oé-cusse 60, covalima 50 no bobonaro 50.
haafoin estabelese rede soru tais iha munisípiu hirak ne’e, fundasaun alola no timor aid sei fó mós formasaun ba partisipante sira, no máteria ne’ebé fó durante iha formasaun mak naturál dying, sura kabas, tetu kabas no soru tais. nomós kona-ba líderansa no violénsia bazea ba jéneru.
nune’e, iha formasaun ne’e partisipante sira interese tebes, tanba iha momentu esplikasaun katak la’ós haree hosi tais nia kuantidade maibé haree hosi nia kualidade mak importante.
“ezemplu, ema sosa-na-in haree liu ba kualidade kompara ho nia kuantidade. se nia hola uza la kle’ur nia koor sai, aat lalais, nia nakloke no kabaas kore an ida-ne’e tempu tuir mai ema la hola ona no laiha ona konfiansa ba soru-na’in sira. entaun ita hanorin sira kona-ba oinsá garante kualidade produsaun, diversifikasaun produtu, atu nune’e atrai ema hola ho modelu oioin,” nia hateten.
hosi esperiénsia fundasaun alola realiza feira iha tempu paskua no natal ne’e, soru-na’in nia númeru partisipasaun aumenta no sira sempre hetan rendimentu. hein katak kapasitasaun ne’e importante liu-liu diverfisikasaun produtu atu labele halo ema baruk atu hola, maibé oinsá dada ka atrai sosa-na’in sira atu bele hola barak liután, nune’e halo sira atu kontinua prodús tais ba oin.
 seak sei fó formasaun kona-ba soru tais ba jerasaun foun sira
maske nune’e, iha formasaun ne’e, fundasaun alola hasoru dezáfiu hanesan fundu tanba atu viájen hodi indentifika no harii grupu foun sira-ne’e presiza fundu atu viájen, hanesan ense mina ba karreta no viájen funsionáriu nian.
nia dehan, realidade iha terrenu hatudu katak joven sira ladún iha inisiativa partisipa iha prosesu formasaun liu-liu soru tais, entaun ida-ne’e hanesan ameasa boot ida ba timor-leste tanba hanesan iha terrenu ne’e inan-feton otas nakaras mak tuir formasaun no foinsa’e sira laiha.
“bainhira inan-feton sira otas boot ona nia tempu liu ona munisípiu ne’e oinsá, maibé ami koko konvida nafatin no enkoraja foinsa’e sira liuhosi autroidade lokál atu identifika ho ministériu relevante no sosiedade sívil sira-ne’ebé servisu iha área hanesan, atu bele enkoraja feto foinsa’e sira aprende mós soru tais liuhosi formasun ne’ebé ita fó,” nia dehan.
solusaun ba dezafiu ne’e mak oinsá governu liuhosi ministériu edukasaun juventude no desportu (mejd) atu bele tau ona prosesu soru tais, inklina iha kuríkulu no matéria ba estudante pr­e-sekundária no sekundária sira, atu bele aprende no garante kontinuasaun no prezervasaun tais iha futuru, nune’e identidade kultura timor-leste nian labele lakon.
“esperansa boot liu iha formasaun maka ita-nia tais ba oin timor-oan tomak sei iha konsiénsia atu promove tais nu’udar ita-nia identidade kultura. esperansa boot liu, ba ita-nia governu atu bele rekoñese no halo lei ida ba iha tais ne’e uza hanesan uniforma kada semana ida hatais dala rua, atu nune’e tane feto sira atu kontinua prodús beibeik taos. tanba se ema la hola, sira mós prodús uitoan no foinsa’e mós lakohi aprende ona, tanba ema menus kompra,” nia dehan.
espetasaun boot, mak tais ne’e timor-oan hotu esforsu atu labele lakon no kontinua promove, tanba tais sai hanesan patrimóniu kulturál mundiál entaun timor-oan iha rai-laran tenke servisu hamutuk atu bele promove nafatin, liu-liu haforsa estabelese rede soru tais nia lian labele lakon no ema sira-ne’ebé viola iha lei tenke multa.
entretantu, prosesu estabelese rede soru-nain ne’e mak liuhosi sensibilizasaun ba líder lokál no servisu hamutuk ho pontu fokál, feto potensiál munisipiu nian, sekretáriu estadu arte no kultura (seak), ministériu turismu komérsiu no indústria (mtci) no sekretária estadu igualdade no inkluzaun (seii).
 mtci sei realiza kompetisaun soru tais ba jerasaun foun sira
tais sai patrimónia mundiál, seak fó prioridade apoia grupu soru tais
prezidente komisaun a, joaquim dos santos ‘borululi’ hateten, parlamentu nasionál inisia ona projetu-lei ida kona-ba responsabilidade prezidente repúblika no baixa ona iha komisaun a.

“iha semana kotuk, iha inisiativa lei ida-ne’ebé tama iha parlamentu nasionál kona-ba lei ba responsablidade prezidente repúblika. lei ne’e foin iha loron 5 maiu lorokraik mak parlamentu baixa ona iha komisaun a no komisaun sei haree no estuda hela. semana oin, se parlamentu kokorda aprova, se la aprova laiha buat ida. se hotu karik, prezidente repúblika bele promulga kedas ka depois prezidente repúblika foun simu tomada pose mak promulga, ne’e depende,” prezidente komisaun a, joaquim dos santos, hateten ba agência tatoli, iha parlamentu nasionál, sesta ne’e.
tuir loloos, lei ne’e halo kedan iha mandatu dahuluk iha prezidente repúblika sira kotuk maibé la konsege, entaun liu tiha tinan 20 mak foin inisia fali lei ne’e.
“lei ne’e kona-ba responsablidade órgaun soberania neste kazu prezidente repúblika nia responsabilidade. lei ne’e nia efeitu atu regula pr nia responsabilidade, nune’e to’o iha momentu ruma nia viola ninia kompeténsia, viola ninia dever ne’ebé tuir konstitusaun, entaun ita iha ona norma ida nune’e garantia tribunál atu halo julgamentu, se iha aktu ruma violentu kontra konstitusaun,” joaquim dos santos hateten.
tuir nia, lei ida-ne’ebé daudaun ne’e parlamentu nasionál inisia ne’e hanaran lei ba responsablidade. lei ne’e aprova la’ós automatikamente ba hatun prezidente repúblika ida, lei ne’e norma ida-ne’ebé atu garantia estabilidade polítika no lalika interpreta oioin.
“ema hanoin parlamentu halo lei ne’e atu ba lori hatun prezidente repúblika, la’ós ida-ne’e. ha’u dehan tiha ona lei ne’e instrumentu ida atu mai kompleta normativu internu estadu nian kona-ba justisa no judisiáriu timor-leste. ne’ebé, labele interpreta sasán ne’e,” nia dehan.
deputadu cnrt, carmelita moniz, hateten deputadu hosi bankada fretilin, plp no khunto asina projetu-lei ida kona-ba responsablidade prezidente repúblika atu hatun prezidente repúblika, tanba iha konstituisaun rdtl hakerek katak responsabilidade ida mak responsabilidade kriminál no seluk fali responsablidade violasaun grave ba konstituisaun.
“agora sira halo lei ida-ne’e ba prezidente repúblika. ita atu halo lei ida ita tenke respeitu prinsípiu konstitusionál sira, prinsípiu internasionál no universál, ne’ebé ita adota liuhosi ita-nia konstituisaun artigu 9,” deputada bankada cnrt ne’e hateten.
konstituisaun artigu 9 (simu direitu internasionál) iha alínea 1 hateten, órden jurídika timor nian adopta prinsípiu sira direitu internasionál jerál nian eh hotu-hotu nian; alinéa 2 haktuir norma sira-ne’ebé mai iha konvensaun, tratadu no akordu internasionál sira-nia laran vigora iha orden lei rai-laran nian, bainhira hetan aprovasaun, ratifikasaun eh adezaun hosi órgaun kompetente ida-idak no bainhira publika tiha ona iha jornál ofisiál; no alínea 3 dehan norma sira-ne’e sei laiha folin, sira la tuir karik konvensaun no akordu internasionál sira-ne’ebé lei timor nian simu tiha ona.
nia dehan, halo lei ida labele viola prinsípiu internasionál no tenke respeita prinsípiu igualdade, tenke trata ema hotu-hotu hanesan no labele halo lei ida ba kargu ida de’it.
“se hakarak halo ida-ne’e, tenke halo lei ida responsabilidade kriminál ba kargu titulár no kargu polítiku. iha kazu ida-ne’e, responsabilidade kriminál kargu polítiku. lei ida-ne’e aplika ba prezidente repúblika, prezidente parlamentu nasionál, membru deputadu sira hotu, ba primeiru-ministru no ministru sira hotu. labele halo lei ida ba prezidente repúblika, labele intensaun ida ne’e,” nia hateten.
nia dehan, kona-ba projetu-lei ba responsablidade prezidente repúblika ne’e, komisaun a foin daudaun halo audiénsia ho vise ministru justisa no governante ne’e husu ba deputadu tenke respeita prinsípiu igualidade no parte komisaun a sei haree oinsá atu halo lei ne’e ba oin.
“ba ami bankada cnrt, ami lakohi halo lei ida-ne’ebé ke kontra prinsípiu konstitusinál, prinsípiu universal, ami lakohi,” nia dehan.
kandidatu prezidente repúblika ho númeru sorteiu 6, francisco guterres lú olo, hateten se povu fó fiar reeleitu ba prezidente repúblika mak nia sei hametin relasaun institusionál.

lú olo hateten, prezidente nia kna’ar no kompeténsia konstituisaun mak fó ba nia hodi hametin relasaun instituisionál entre prezidente repúblika ho parlamentu nasionál (pn), governu no tribunál hodi reprezenta komunidade tomak iha komunidade internasionál nia oin.
apoiante hosi kandidatu prezidente repúblika númeru sorteiu 6, francisco guterres lú olo, partisipa iha kampaña eleitoral iha covalima. celestina teles.
“ha’u hakarak kandidata ba pr no ha’u reeleitu  ba prezidente repúblika, ha’u hakarak atu garante nafatin funsionamentu instituisaun hotu ho normál, relasaun instituisionál entre parlamentu nasional  ho prezidente repúblika, governu ho   tribunál sira, sei buka hametin no hadi’a liuhosi diálogu ne’ebé permanente hot-hotu hatene  hatene ida-idak nia knar  ita hotu hamutuk atu la’o ba oin,” francisco guterres lú olo hato’o liuhosi kampaña eleitorál ne’ebé realiza iha kampu ladi, covalima, segunda ne’e.
atu hadi’a relasaun instituisionál liuhosi diálogu ne’e ho intensaun hotu-hotu bele hatene ida-idak nia knar, nune’e hamutuk bele la’o ba oin.
lú-olo hasai nia desizaun atu rekandidata an ba prezidente repúblika iha loron 16 fulan-janeiru, iha munisípiu ermera liuhosi vontade militante hamutuk 1025 mak hakarak nia atu sai fali kandidatu ba pr.
“hosi munisípiu covalima apoiante 6100 mak haruka naran hodi apoiu ha’u. ha’u haksolok suai fó kbiit tomak atu hakat dala ida tan sai pr ba povu tomak. pr nia hun mak kumpre konstitusaun no ita nia lei sira vigora iha timor-leste. konstitusaun mak estatutu politiku nia hun no abut, halo ita sai nasaun soberanu,” nia dehan.
iha kampaña eleitorál ne’e partidu os verdee no movimentu klandestina kolimau 2000 mós  deklara fó apoiu ba kandidatu prezidente repúblika francisco guterres lú olo ba períodu 2022-2027.
“ami mai iha ne’e la’ós partidu. ami iha movimentu klandestina kolimau 2000 hodi fó apoiu ba kandidatu ho númeru soteriu 6, tanba líder ne’ebé mak halo nasaun hakmatek mak kandidatu pr francisco guterres lú olo,” koordenadór movimentu klandestina kolimau 2000, elizario gusmão, hateten. 
iha komísiu ne’e hetan supervizaun hosi komisaun nasionál eleisaun, provedoria direitu umanu no justisa (pdhj) no obervadór internasionál hodi haree prosesu hotu, inklui lei eleitorál nian hodi bele fó susesu ba iha kampaña tinan ida-ne’e.
governu japaun no ong  share  entrega  ró  ida ba ministériu  saúde  hodi fasilita diak liu  asesu  servisu  kuidadu  saúde iha munisípiu atauro.

“ró ne’ebe entrega ohin loron mak parte ida husi projetu hanaran hametin prestasaun servisu kuidadu saúde primária liu husi partisipasaun komunidade. projetu ida  ne’e implementa ona iha atauro no metinaro husi ong japones share durante períodu tinan tolu nia laran,” embaixadór japaun iha timor-leste,  masami  kinefuchi dehan iha  diskursu  serimonia entrega ró  ba ministériu saúde iha upm, bidau lecidere, ohin.
nia hatete, valor totál husi asistensia projetu ida ne’e  mak milliaun 1.5 dolares amerikanu ho durasaun tinan tolu. share mak ong ne’ebé  kunhesidu   foka iha setor saúde no nia  iha abilidade bo’ot iha área hadia  servisu saúde  sira  no ativu tebes  iha nasaun barak.
nia dehan, setor saúde mak área  foku ida husi asistensia japaun nian no durante tinan 20 resin ne’e, japaun implementa ona projetus 50 resin iha área hadi’a servisu saúde sira, no voluntárius jica na’in 43 mak haruka ona mai hodi servisu hamutuk ho komunidade lokál.
“pandemia covid-19 hatudu momos ba ita katak   presiza urjente hadi’a seitores saúde no médiku iha país ida ne’e. ami sei kontinua apoiu seitores sira iha timor-leste. projetus setór saúde barak mak implementa ona liu husi parseria ho ong lokál no japones sira,” dehan embaixadór masami  kinefuchi.
iha fatin hanesan, representante  ngo share, shutaro sunai  kontente  bele realiza seremonia entrega ró iha fatin ida  ne’e ba minsiteriu saúde hodi fasilita servisu kuidadu saúde primaria iha munisípiu atauro.
“ha’u atu ko’alia  kona-ba projetu ida ne’ebé ho objetivu hadia asesu ba servisu saúde iha atauro  no metinaro. ró ne’e  suporta sentru saúde transporta no halo mobilizaaun ba ekipamentu no medikamentus nomos fasilita pesoál saúde sira lori servisu saúde hakbesik liu ba komunidade sira,” dehan nia.
nia  isplika, durante projetu ne’e lao  hasoru desafiu   bo’ot mak  pandemia covid-19 no afeta  maka’as iha timor-leste  maibé servisu sira ne’e kontinua  lao ho diak.
nune’e mos, ministra saúde, odete maria freitas belo agradese ba governu japaun no ong share ne’ebe apoiu transporte ró ida ne’e atu fasilita servisu saúde nian besik liu ba komunidade sira  iha munisípiu atauro.
“ tinan 20 ita halo kooperasaun ho embaixada japaun  iha timor-leste ne’ebé sira apoiu ita too sura la bele. tanba,  ho  sira-nia esforsu tomak  ne’ebé  sira fó ba ita hanesan  konstrui  estrada , uma, no apoiu kareta ambulánsia   durante iha situasaun covid-19,” governante ne’e  dehan.
ró ne’e bele tula  ema na’in ualu inklui ekipamentu médiku hodi hakbesik ba komunidade sira iha atauro.
diretór servisu edukasaun munisípiu viqueque, emidio amaral, informa, konstrusaun eskola 18 iha viqueque, ne’ebé ministériu edukasaun juventude no desportu (mejd) entrega ba grupu komunitáriu, sei hahú iha fulan-fevereiru nia-laran.
“ministériu transfere ona ba konta bankária grupu komunitáriu, ne’ebé konstrusaun sei hahú fulan oin, ho durasaun serbisu fulan-neen,” diretór servisu munisipál ne’e hateten ba agência tatoli, liu telefónika, kuarta ne’e.
 eskola 18 iha viqueque hahú faze konstrusaun iha tinan 2022
aleinde ne’e, grupu komunitáriu preparadu ona no hein implementasaun projetu.
“iha prosesu sei envolve mós xefe suku hamutuk ho komunidade responsavél ba konstrusaun. tanba ne’e ha’u husu ba grupu responsavél sira tenki garante kualidade hodi uza infraestrutura ba tempu naruk,” nia akresenta.
antes ne’e, grupu komunitáriu ne’ebé sei toma-konta ba konstrusaun eskola tuir ona formasaun téknika iha semana kotuk.
nune’e, grupu ida-idak sei ba foti osan iha konta bankária hodi halo hahú obra. iha munisípiu viqueque sei konstrui eskola iha postu viqueque villa, ossu, uatucarbau no uatulari, ho kustu ba eskola 18 hamutuk $1.781.991,94.
“ha’u haree iha postu viqueque villa, eskola ensinu báziku sentrál cabira-oan maka horiseik grupu sira sobu ona uma eskola tuan, maibé seidauk halo konstrusaun tanba sei hahú hotu iha fulan-fevereiru. eskola cabira-oan hetan sala tolu ho montante orsamentu $52.836,14 ba,” nia dehan.
diretora servisu saúde munisípiu (ssm) dili, agostinha segurado, informa hala’o ona atividade fumigasaun ba área risku sira iha munisípiu dili kuaze uma-kain 19.800.
“iha munisípiu dili, ita ona halo fumigasaun ba uma-kain 19,800-resin, ne’e iha área risku sira hanesan postu administrativu na’in-feto, cristo rei, vera-cruz no dom aleixo,” diretora ne’e hateten iha kna’ar fatin-dili, kuarta ne’e.
ssm dili kuaje kobre hotu ona halo fumigasaun liuhosi pedidu xefe sentru saúde, maibé falta ataúro ne’ebé simu ona pedidu husi xefe sentru saúde no administradór  ataúro, nune’e semana oin, haruka ona ekipa atu ba halo fumigasaun.
“ataúro mak seidauk halo fumigasaun, maibé planu ona semana oin sei kobre tanba iha ataúro iha ona kazu pozitivu dengue na’in-12,” nia akresenta.
kona-bá rekursu umanu, nia dehan servisu saúde munisípiu dili nia rekursu umanu sufisiente hela tanba apoiu másimu hosi voluntáriu cruz vermella timor leste (cvtl,sigla portugés).
“daudaun produtu kímiku abate no malation nafatin disponivél hela hodi hatan ba servisu  ne’ebé mak ita halo,” nia konklui.
 janeiru to’o marsu, dengue hamate labarik na’in-34 no pasiente 2.921
xefi suku lahae, munisipíu aileu vila, domingos mesquita, hateten  suku ne’e  rejistu eleitór ho total 702 husi aldeia lima ne’ebé sei vota  iha eleisaun prezidensiál  2022.
“dadus eleitór iha suku ida ne’e hamutuk 702. maibé, ema nain rua mak moras. ami halo ona konfirmasaun ho cne no stae kona-ba sira ne’ebé moras, sei la vota. tanba sira labele mai iha sentru votasaun”, hatete xefi suku lahae, domingos mesquita ba jornalista, iha suku lahae, aileu villa, sabadu ne’e.
notisia relevante : suku aisirimou, aileu villa, simu ona materiál elisaun presidensiál husi stae
“loron votasaun, ami hakarak komunidade sira iha uma, tanba loron ida ne’e importante ba ema hotu-hotu. ne’ebé ita nu’udar sidadaun ne’ebe iha kartaun eleitóral tenki hakat ba sentru votasaun hodi ezerse ida-idak nia funsaun”, nia deklara.
 ministériu saúde relata kazu detetadu pozitivu foun lima, rekuperadu lima, no kazu ativu 15.
“ohin kazu detetadu foun lima, rekuperadu lima no kazu ativu 15,” hateten diretora jerál presstaun saúde odete da silva viegas  liuhosi nota ne’ebé agência tatoli asesu,tersa ne’e.  
nune’e, hahú 21 marsu 2020 to’o 22 marsu 2022  iha kumulativu kazu konfirmadu 22.810 no óbitu 130.
hosi horisehik mai ohin, laboratóriu nasionál saúde halo teste pcr 189,  kompostu vijilánsia sentinela laiha, rastreiu ba kontaku laiha, rastreiu aleatóriu 29, viájen internasionál 16 no follow up iha kuarentena laiha.
alende ne’e, totál teste pcr ne’ebé halo iha 21 marsu  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 107 hanesan maubisse laiha,  maliana  14, viqueque laiha, suai 15,  baucau neen, ermera laiha, raeoa laiha, hngv  72,  lautém laiha, vera cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 22 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,9%) no kumulativu 2ª doze iha dili (83,6%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,2% no simu ona doze daruak 72,5%.
hosi insidénsia covid-19 iha timor-leste, durante loron hitu ikus maka 0,2/100 mil abitante,
iha loron  22  marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida, baixa ho covid-19  hamutuk ida.
covid-19: kazu pozitivu laiha, rekuperadu lima no ativu na’in-15
ministériu saúde (ms) enkoraja ba autoridade munisipál no autoridade lokál atu bele orienta komunidade halo limpeza jerál iha suku no bairru sira hodi prevene moras dengue iha timor-leste. 
“apela mós autoridade munisipál no autoridade lokál atu bele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida,” refere nota ne’ebé agência tatoli asesu, tersa ne’e. 
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
tanba tuir dadus hosi diresaun nasionál saúde públika liuliu departamentu vijilánsia epidemolojia  iha ministériu saúde, hahú janeiru  to’o horiseik  pasiente dengue sa’e ba 3.667, hosi númeru ne’e labarik na’in-44 mak mate.
maioria kazu ne’e deteta husi munisípiu dili ho totál 2.435, baucau  236, manatuto 167, covalima 126, ermera ho kazu 90, manufahi 151 viqueque 58, ainaro 45, liquiça 105, aileu  85  no bobonaro 43 lautem 121 no raeoa haat .
munisípiu dili nafatin rejista kazu ne’ebe a’as iha primeira semana   desimu primeiru  semana fulan marsu 2022, ho totál kazu  2.435 kazu. por enkuantu  nono no desimu  semana  kazu komesa reduz.
to’o ohin loron desimu primeiru  semana fulan marsu 2022, kazu dengue  hosi  postu administrativu dom alexo iha 1373, cristo-rei 422, vera-cruz 272 no nain-feto 315.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 427, klínika fatumeta 239 sentru saúde comoro 822 sentru saúde vera-cruz 202, sentru saúde formoza 402, sentru saúde becora 235, klinika madre eliza ida, sentru saúde atauro  11, sentru saúde metinaro 34, klínika bairru-pité 59, klínika motael na’in-rua no klinika moris foun ida.
   dili nafatin rejista kazu dengue ho númeru a’as
 ministériu saúde (ms), kinta ne’e, realiza reuniaun komite nasionál ba koordenanasaun setór saúde hodi avalia progresu intervensaun ba kombate surtu dengue no covid-19 iha timor-leste.
biban ne’e, vise ministru saúde, bonifacio maucoli dos reis fó orientasaun ba diretór nasionál    no munisipál sira atu halo intervensaun ba kazu dengue sedu, molok tama ba fulan-dezembru ka udan monu rai.
“ita tenke antisipa kedas bainhira kazu dengue ne’e mosu, ezemplu fulan dezembru mak kazu sa’e maka’as tanba udan monu rai, entaun antes dezembru ita hotu tenke preparadu ona no labele tarde hodi haree kazu iha ona mak foin halo intervensaun. ita tenke preparadu hodi halo intervensaun iha nivél nasionál no munisipál to’o iha suku inklui aldeia ba prevene moras dengue,”vise ministru maucoli hateten ba  ministériu saúde relata, kazu detetadu pozitivu foun na’in-rua, rekuperadu lima no kazu ativu na’in-11.
“kazu detetadu foun ohin rua, rekuperadu lima no kazu ativu 11,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
 covid-19: kazu rekuperadu na’in-ida no ativu 14
nune’e, hahú 21 marsu 2020 to’o 12 abríl 2022 iha kumulativu kazu konfirmadu 22.844 no óbitu 130.
hosi horisehik mai ohin, laboratóriu nasionál saúde halo teste pcr  119, kompostu vijilánsia sentinela laiha, rastreiu ba kontaku laiha, rastreiu aleatóriu tolu, viájen internasionál 116, follow up iha kuarentena laiha.
alende ne’e, totál teste pcr ne’ebé halo iha 11 abríl 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 50 hanesan maubisse laiha, maliana 20, viqueque tolu, suai rua,  baucau laiha ermera laiha, raeoa haat, hngv  28,  lautém laiha, vera cruz laiha no manufahi laiha.
populasaun elijível tinan 18 ba leten,  simu ona vasina to’o iha loron 12 abríl 2022, tuir sistema informasaun saúde iha ministériu saúde, hanesan kumulativu 1ª doze iha dili (86,4%) no kumulativu 2ª doze iha dili (81,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,3% no simu ona doze daruak 71,7%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  12 abril  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 laiha.
 2020 too 2022, sidadaun na’in-22.698 rekupera hosi covid-19
parlamentu nasionál liuhosi komisaun g ne’ebé trata asuntu edukasaun, juventude, kultura no sidadania konsidera sirkulár hosi ministéiru edukasaun juventude no desportu limita estudante sira hosi munisipiu mai eskola iha dili ne’e taka ema-nia liberdade atu asesu ba eskola.

 mejd hasai sirkulár ho pontu importante tolu ba eskola hotu
“hanesan deputadu, ida-ne’e taka ema-nia liberdade. ema hakarak ba eskola iha ne’ebé maibé ita hakarak ba taka liberdade,” prezidente komisaun g, antónio verdiál, hateten ba agência tatoli iha parlamentu nasionál, kuarta ne’e.
relasiona ho tinan letivu foun 2022 ne’e, mejd hasai sirkulár ba eskola hotu iha territóriu nasionál atu entidade relevante hodi kumpre.
antes ne’e, diretór jerál edukasaun no ensinu mejd, luís manuel da costa fernandes, hateten razaun bandu simu alunu hosi munisípiu mai eskola iha dili bainhira laiha razaun fundamentál, tanba esperiénsia hatudu ona kada tinan kuandu iha matríkula foun, alunu sira iha ensinu báziku terseiru siklu iha munisípiu iha tendénsia bo’ot tun hotu mai dili.
“dili kontinua simu alunu ho númeru boot. tanba ne’e ministéiru halo jestaun, ne’ebé deside estudante ensinu sekundáriu jerál kada turma akumula de’it estudante 45 no ensinu sekundáriu tékniku vokasionál kada turma akumula estudante 40. ita halo ida-ne’e tanba lakoi repete tan hanesan liubá tanba ema barak tun mai dili, obriga eskola ho kapasidade naton tenke simu ema hotu atu eskola, ita buka hadia jestaun,” luís manuel da costa fernandes esplika
aliénde, bainhira hakarak hakarak mai eskola iha dili tenke halo pedidu no hetan vistu hosi inan aman ho dokumentu sira hetan aprovasaun hosi diretór edukasaun munisípiu orijen no dokumentu hotu konsultasaun ho diretór edukasaun dili, atu bele estuda hodi foti desizaun tuir nesesidade karik bele rekomenda ba eskola ida.
nune’e, prezidente komisaun g, antónio verdiál husu governu presiza identifika fila-fali buat hirak hotu atu bele hamosu satisfasaun ba ema hotu.
“ha’u la’ós dehan la konkorda lae maibé ita labele taka ema nia liberdade atu nune’e oan sira eskola iha ne’ebé de’it, maibé iha mós razaun fundamental governu nian hateten karik estudante ne’e nia inan-aman mai servisu hotu iha dili ida ne’e klaru oan labele hela mesak iha foho no tenke mai eskola iha dili,” nia dehan.
deputadu khunto ne’e hateten, ida-ne’e governu hanesan ezekutivu kria regra ne’ebé ho rekezitu sira tanba haree ba situasaun sira-ne’ebé mosu no ema hotu tenke halo tuir duni no la viola lei ruma.
deputadu sira iha uma fukun parlamentu nasionál, tersa ne’e, liuhosi diskusaun debate espesialidade aprova proposta orsamentu retifikativu adisionál $58.653.497,65 ba ministéiru obras públika (mop), ho votu a-favór 35, kontra 21 no abstensaun neen (6).

“nune’e proposta númeru 2 pasa,” prezidente parlamentu nasionál, aniceto longuinhos guterres lopes, deklara iha plenária durante diskusaun debate proposta orsamentu retifikativu iha faze espesialidade loron dahuluk, tersa ne’e.
deputadu proponente hosi deputadu plp francisco de vasconcelos, deputadu fretilin favião oliveira ho deputada khunto, olinda guterres, hato’o proposta númeru 2 títulu ministéiru obras públika (mop), kategória despeza transferénsia públika ho programa kódigu 802, eletrisidade dotasaun inisiál $90,000.000 alterasaun aumenta $58,653,497.65 nune’e dotasaun finál $148,653,497.65.
programa ho kódigu 802 eletrisidade adisionál aumenta $49,653,497.65, programa eletrisidade, sub-programa enérjia eletrika no atividade fornesimentu enerjia eletrisidade adisionál aumenta $6,000,000 (rubrika materiál fornesimentu/operasionál), ho programa no nia atividade nafatin adisionál aumenta $3,000,000 (rubrika materiál fornesimentu/operasionál).
sumáriu justifikasaun aumenta osan ba iha mop hodi halo transferénsia públika ba edtl-ep ba kompra kombustível ba sentral hera, betano no ataúro tanba impaktu hosi presu mina mundiál ne’ebé sa’e makaas.
aprezenta mós katak tinan 2022 totál kombustível ne’ebé sei fornese ba sentrál hera, betano no ataúro hamutuk 149,739,135 litru no presu estimativa ba kombustivel ne’ebé planea mak $0.8584 kada litru ho estimativa ne’e iha tinan ne’e totál orsamentu ba kombustível $128,536,073.00.
impaktu mina mundiál ne’ebé mak aumenta hosi $0,8584 kada litru sa’e ba $1,19 kada litru, halo aumenta mós ba orsamentu ba kombustível hosi $128,536,073.00 sa ba $178,189,570.65 ho ida ne’e maka edtl-ep hato’o proposta aumenta tan orsamentu ba kombustível hamutuk $49,653,497.65.
hosi istimasaun refere, se laiha adisionál orsamentu ne’ebé mak mensiona fulan haat sentrál hera, betano no ataúro sei labele opera hahú hosi fulan setembru to’o dezembru tinan ne’e, no  proposta materiál fornesimentu operasionál fahe ba rua hanesan fornese no instala transformadór 60 mva iha sentru camea ho montante milaun $6 no sosa materiál programa eletrifikasaun aldeia ho montante millaun $3.
ministru mop, salvador pires, hateten nia parte laiha objesaun ba proposta ne’e no aseita hodi garante funsionamentu sentrál elétrika sira iha timor-leste.
diretór terras no propriedade munisípiu covalima, helder godinho martins informa, iha trimestre dahuluk ne’e terras propriedade covalima kontribui ona reseita $20.000 ba kofre estadu liuhosi fonte arrendamentu rai.

“terras no propriedade covalima ba trimestre dahuluk, hahú iha fulan janeiru to’o marsu tinan 2022, ita kontribui ona reseita $20.000-resin ba kofre estadu liuhosi fonte arrendamentu rai,” helder godinho martins heteten ba agência tatoli, iha nia knar fatin, santa rosa, tersa ne’e.
maske nune’e, sidadaun barak mak to’o agora seidauk halo kontribuisaun ba arrendamentu rai estadu tanba sidadaun laiha kbiit atu halo kontaktu no impaktu hosi covid-19 halo sira labele buka moris, entaun arrendamentu rai mós menus hodi kontribui ba kofre estadu
bazea ba lei númeru 1/2003 ko’alia kona-ba tipu arrendamentu mak hanesan tipu arrendamentu rai estadu no rai privadu abandonadu, hanesan sidadaun indonézia no portugués husik hela no na’in iha, maibé hela iha dili no sidadaun seluk okupa entaun terras iha kompeténsia atu administra.
“kona-ba atu halo arrendamentu rai agora ami sei forma ekipa avaliasaun tun ba terreñu mak hodi haree medida rai, haree sidadaun ne’ebé okupa ne’e nia loke negósiu hanesan halo kontratu ruma entaun ita haree tuir ida-ne’e,” nia hateten.
sidadaun ne’ebé halo arendamentu rai estadu selu kiik ba sidadaun ne’ebé okupa rai hodi hela ne’e selu de’it $10,00 to’o $15,00 no fó ba ema aluga bele selu $20,00 to’o $30,00, nune’e terras propiredade covalima kontribui ona reseita $20.000-resin ba kofre estadu maibé depende mós sidadaun sira halo arrendamentu rai hodi selu iha banku.
tuir dadus hosi terras no propridade covalima ne’e rejista katak, sidadaun selu permanente hodi okupa rai estadu hamutuk na’in-48 ne’e hahú selu iha tinan 2005 to’o ohin  loron, no ba sidadaun ne’ebé mak okupa rai privadu hamutuk na’in-20 resin
vise-ministru komérsiu no indústria (mtki), domingos lopes antunes, hamutuk prezidente instituto qualidade timor-leste, institutu públiku (iqtl, i.p), rosito de sousa monteiro, semana ne’e, liuhosi semináriu ida, divulga knaar institutu kualidade ba komunidade ermera.
espesífiku liu knaar institutu kualidade hatuur iha dekretu-lei númeru 15/2021 15 setembru, alterasaun dahuluk dekretu-lei númeru 10/2008 09 abril, kona-ba estatutu iqtl, i.p.
vise-ministru hateten objetivu atividade ne’e hodi komunidade bele hatene knaar iqtl, ne’ebé atu garante produtu sira ne’ebé timor-leste importa tenke kumpre regra kualidade.
“mtki hamosu iqtl atu implementa ita-nia sistema nasionál kualidade liuhosi sub-sistema tolu hanesan metrolojia, normalizasaun no kualifikasaun,” vise-ministru relata liuhosi nota ne’ebé agência tatoli asesu, sesta ne’e.
 tinan ne’e, iqtl-unido inisia planu estabelese laboratóriu nasionál kualidade produtu
inisiativa ne’e mosu tanba governu konsidra kualidade hanesan fatór importante tebes tanba determina produtividade no kompetitividade entre empreza no elementu importante ida ba defeza kualidade vida ba sidadaun hotu, partikulármente ba konsumidór sira.
“kualidade la’ós de’it responsabilidade instituisaun ida mesak nian, nia konseitu ne’e orizontál, liuhosi atividade hotu, hosi setór ekonomia no sosiedade sivíl tomak, ne’e duni dezafiu no responsabilidade ida ba ita hotu,” nia akresenta.
nune’e, iqtl mosu hanesan entidade reguladora nasionál ba kualifikasaun normalizasaun no metrolojia, ho misaun implementa sistema nasionál kualidade no ba oin sei harii laboratóriu nasionál metrolojia.
kualifikasaun mak hanesan atividade akreditasaun, sertifikasaun no rekoñesimentu kompeténsia no mós halo avaliasaun konformidade, enkuantu  normalizasaun kona-ba produsaun norma kualidade nian no dokumentu seluk kona-ba asuntu kualidade, seluk tan mak metrolojia ne’e rasik kona-ba sasukat sasán no garante rigór no padraun unidade medida.
“sistema nasional kualidade ne’e atu dehan institusaun relevante hotu iha área kualidade hanesan universidade públiku ka privadu, setór privadu, institusaun sira hanesan aifaesa, no tane konsumidór tenke serbisu hamutuk ho iqtl atu harii ita-nia sistema nasionál kualidade,” nia dehan.
biban hanesan, mtki halo divulgasaun ba projeitu infraestrutura ekonomika hanesan merkadu munisípal, kréditu funan kiik, inklui programa cesta bazika ne’ebé mak iha tempu badak mtki sei lansa iha ermera.
seremónia ne’e partisipa hosi prezidente autoridade munisípiu ermera, eusébio salsinha, diretór servisu munisipál, diretór hosi liña ministeriál, xefe departamentu, administradór postu, emprezáriu no xefe suku, estudante, no konvidadu sira.
 vise minsitru saúde, bonifacio maucoli dos reis hateten, sentru internamentu vera-cruz fó alta ona pasiente dengue ne’ebé rekuperadu hamutuk 700-resin.
“pasiente ne’ebé mak dauadun baixa iha vera kruz ne’e hamutuk 115 tanba durante sentru internamentu vera -cruz estabelese fó ona alta ona pasiente dengue hamutuk 700-resin tanba rekuperadu,” vise minsitru maucoli, informa ba jornalista bainhira vizita sentru internamentu vera-cruz, kuarta ne’e.
  dengue ‘domina’ kapitál dili no hamate labarik na’in-29
labarik na’in-115 ne’ebé baixa, nia dehan médiku sira kontinua esforsu maka’as hodi fó tratamentu, atu pasiente hirak ne’e bele rekupera hosi surtu ne’e.
iha fatin biban hanesan, reprezentante koordenadór jerál iha sentru saúde internamentu vera-cruz, josé adão exposto, hateten, kapasidade teste raan ba surtu dengue kada loron ema na’in-25, maibé pasiente baixa ne’e 100-resin entaun presiza tan kapasidade laboratóriu.
“ami hakarak aumenta  kapasidade laboratóriu tanba  daudaun ne’e la to’o, nune’e amostra balun ami tenke transfere ba hospitál nasionál guido valadares hafoin fó sai rezultadu. tanba ne’e ministériu saúde presiza ajuda no suporta ekipamentu sira ne’e,” nia informa.
daudaun, profisionál saúde sufisiente atu halo atendimentu ba pasiente dengue, maski médiku ida atende ema na’in-15 to’o ka 20, maibé nafatin iha kualidade atendimentu.
dengue kontinua halo tratamentu iha vera-cruz 
ms hahu prepara fasilidade iha izolamentu tasi-tolu ba pasiente covid-19, kuarta 9/2/2022. antonio dasiparu
vise ms maucoli informa, pasiente dengue nafatin kontinua halo tratamentu iha vera-cruz tanba pasiente covid-19 mak sei kontinua halo tratamentu iha izolamentu tasi-tolu.
“kazu dengue ita nafatin halo tratamentu iha vera-cruz, formoza no hospitál nasionál guido valadares no kazu covid-19 mak ita halo tratamentu iha tasi-tolu tanba kazu asintomátiku haruka sira halo auto-izolamentu iha uma no pasiente ne’ebé mak iha sintomatiku mak ita halo tratamentu iha tasi-tolu. pasiente dengue kontinua nafatin iha vera-cruz tanba pasiente sira presiza oksijéniu no asesibilidade,” nia afirma.
governante ne’e dehan bainhira lori tiha pasiente ba tasi-tolu mak grave atu transfereba iha hngv presiza lori tempu, nune’e pasiente dengue nafatin mantein iha vera-cruz.
nune’e, nia apela ba populasaun iha territóriu nasionál liuliu iha kapitál dili atu kontinua halo limpeza atu hamoos uma laran hodi prevene an hosi surtu dengue.
“ministériu saúde halo nafatin asaun fumigasaun no fahe aimoruk abate ba iha área risku sira atu nune’e bele redús moras dengue iha munisípiu dil,” nia afirma.
tuir dadus hosi diresaun nasionál saúde públika liuliu departamentu vijilánsia epidemolojia iha ministériu saúde, hahú fulan-janeiru   to’o horisehik pasiente dengue sa’e ba 1.799 hosi númeru ne’e na’in 29 mak mate.
  surtu dengue: númeru pasiente 1.705 no óbitu na’in-28
ministériu turizmu komérsiu no indústria (mtki) ezekuta ona orsamentu jerál estadu (oje) 2022 ho montante $1.434.050,32 (4,2%) iha trimestre dahuluk (janeiru to’o marsu) hosi totál orsamentu alokadu $56.003.356.
“iha trimestre dahuluk ita ezekuta ona $1.434.050,32, kompostu hosi saláriu no vensimentu $446.926,23 (24,55%), bens no servisu $982.249,09 (5,81%), transferénsia públika $4.000 (5,62%), enkuantu kapitál dezenvolvimentu ita seidauk ezekuta tanba sei iha faze preparasaun,” diretór jerál administrasaun finansa no planeamentu hosi mtki, cristiano moura de carvalho, informa ba agência tatoli, iha ninia knaar fatin, bebora, kinta ne’e.
 mtki aprezenta jornada rezisténsia ba autoridade no veteranu iha viqueque
hosi totál alokasaun orsamentu tinan ne’e ba mtki, fahe ba saláriu vensimentu $1.919.184, bens servisu $46,519,810,39, transferénsia públika $6.184.041,61, no kapitál dezenvolvimentu $1.142.000.
aleinde ne’e, obrigasaun $604.155,66, kompromisu $1.109.987,83, atuál $1.434.050,32, naun obrigasaun $53.965.150,02 no balansu $52.855.162,19.
mtki iha estimasaun forsa traballu ba tinan 2022 rasik hamutuk 639, kompostu hosi feto 243 no mane 396 inklui funsionáriu kargu diresaun no xefia 76.
orsamentu ne’ebé aloka ba programa tolu hanesan boa-govenasaun no jestaun instituisionál, turizmu no investimentu no diversifikasaun ekonómik, inklui sub-programa 15, no atividade 57.
mtki nu’udar departementu governamentál ne’ebé responsável ba konsensaun, ezekusaun, koodenasaun, no avaliasaun ba polítika ne’ebé define no aprova hosi konsellu ministru iha área turizmu ba atividade ekonómika, komérsiál no indústria.
komisaun d ne’ebé trata asuntu ekonomia no dezenvolvimentu iha parlamentu nasionál ne’ebé hala’o fiskalizasaun iha manufahi hatudu rezulatdu katak, grupu feto sorumutk iha aldeia sesurai, suku betano, munisípu manufahi presiza tulun ruma hosi governu hodi dezenvolvimentu sira-nia atividade soru tais ho seluk tán.

 pm lansa rekuñesimentu “tais” sai patrimóniu kulturál mundiál
deputadu hosi komisaun d hala’o atividade vizita fiskalizasaun ba munisípu manuhafi hahú iha loron 23-25 fevereiru 2022 hodi haree direta asuntu ekonómia atu prodús mós relatóriu ne’ebé aprezenta ona iha plenária foin lalais, nune’e husu parte ezekutivu atu bele tau atensaun.
“grupu feto iha aldeia sesurai, suku betano ho atividade hanesan soru tais, suku roupa no homan durante ne’e la’o hela maibé difikuldade mak fatin ka uma ne’ebé utiliza laiha espasu tanba kloot liu no laiha mákina soru tais, tanba durante ne’e soru tais ho de’it manuál,” refere relatóriu komisaun d ne’ebé asina direta hosi prezidente komisaun d, antoninho bianco ne’ebé agéncia tatoli asesu, kinta ne’e.
enkuantu, durante iha fiskalizasaun informasaun ne’ebé relata hosi responsável grupu katak grupu ne’e harii iha 2008 ho membru hamutuk na’in-15 iha inísiu suporta hosi dirasaun nasionál indústria no altura ne’ebá hodi fasilita responsavel grupu ba tuir formasaun iha indonézia maibé hafoin ne’e dirasaun nunka vizita ka halo monitorizasaun, nune’e atividade paradu no iha 2016 kontinua hola inisiativa fali entre feto maluk sira.
 pn aprova votu kongratulasaun ba “tais” sai patrimóniu mundiál
hafoin ne’e, grupu feto ne’e hetan suporta hosi organizasaun naun governamentál (ong) luta hamutuk ba futuru hodi harii uma natón ida no mós apoiu ho mákina suku roupa rua.
atividade ne’ebé hala’o to’o daudaun ne’e hanesan soru tais ho sistema manuál, suku roupa ho homan bote, luhu, lafatik, biti no seluk tán.
difikuldade ne’ebé hasoru mak atividade soru tais sei manuál hela, kabas ba soru tais depende ba ema sosa ona produtu ne’ebé iha foin mak ba sosa fali kabas hodi kontinua soru fila-fali no mós fatin ne’ebé iha ladún iha espasu tanba kloot liu.
durante ne’e, preokupasaun hirak ne’e hato’o liuhosi proposta eskrita ba ministéiru relevante maibé to’o ohin loron seidauk hetan resposta ruma.
sujere mós ba governu oinsa prioritiza plantasaun kabas iha futuru hodi utiliza ba iha indústria soru tais hodi nune’e prezerva orijinalidade loloos timor-leste nian.
 16 dezembru, unesco sei anunsia “tais” sai patrimóniu kulturál-immateriál mundiál
 diretór ezekutivu servisu autónomu medikamentu no ekipamantu saúde (sames), santana martins, hateten estoke nasionál aimoruk vitál no ensensiál hahú menus, maibé daudaun hahú loke konkursu públiku atu kompañia vensedór sira halo akizasaun.
“estoke aimoruk  enjerál ne’ebé mak daudaun ne’e iha armazein sames  menus ona hamutuk 36%, signifika estoke ne’e utrapasa ona ita-nia indikadór sira ne’ebé mak  governu fó mai ami katak estoke mamuk ne’e labele liu 20%, maibé agora daudaun sa’e to’o 36%,” diretór ezekutivu servisu autonomu medikamentus ekipamantus saúde (sames) santana martins informa ohin.
estoke aimoruk menus atinje ona 36% tanba estoke ne’ebé daudaun laiha mak aimoruk vitál hanesan acetylsalicylic acid 100mg tabs,beclometasone inhalation 50mcg/dose 200 dose inhaler, benzathine penicilin  injection ip 1.2 mu no ceftriaxone injetion  powder viál/1mg.
enkuantu, aimoruk esensiál hanesan chlorpromazine hcl double scored 100mg tabs no ciprofloxacin 500mg tabs.
nune’e, nia dehan, aprovizionamentu sames hahú loke ona konkursu públiku ne’ebé iha ona faze resepsaun dokumentu, maibé konkursu ne’e prioritiza prioridade ba aimoruk vitál tanba item ida laiha bele fó ameasa ba ema nia moris.
“agora aimoruk esensiál no nesesáriu inklui hemodialisa mak oras ne’e ita publika ona   hodi halo kompetisaun ba kampaña sira, agora ida ne’ebé mak daudaun ami seidauk simu dokumentu   sira ne’e mak item reajente hosi laboratóriu nasionál,” nia akresenta.
nia dehan aprovizionamentu sames foin lalais mak loke konkursu tanba lista kuantifikasaun hosi ministériu saúde submete iha fulan ikus janeiru.
“la’ós sames mak deside sosa aimoruk, ho kuantidade hira, maibé sames ajusta deit ninia presu ne’e ba iha sistema no kompeténsia atu deside sosa mak diresaun nasionál farmasia medikamentu hosi ministériu saúde,” nia akresenta.
  sames husu fasilidade saúde-sira hato’o pedidu distribui aimoruk rega susuk
komisaun nasionál eleisaun (cne-sigla portugés) sei hamoos materiál propaganda eleitorál ka atributu kandidatu prezidente repúbliku hanesan pamfletu no bandeira partidu nian sira-ne’ebé taka no hariik iha estrada públiku hafoin eleisaun ramata. 

“los duni kandidatu prezidente repúblika na’in-16 mak hala’o sira-nia atividade kampañia eleitorál ne’ebé termina iha loron 16 fulan-marsu ne’e. entaun bazea ba lei kampaña eleitorál, kandidatura sira hamoos atributu hanesan pamfletru no materiál propaganda hafoin eleisaun durante semana ida mak ekipa susesu la hamoos, cne sei hamutuk ho autoridade seguransa sei hamoos,” diretór cne covalima, hermenezildo de sena, informa ba agência tatoli, iha nia knar fatin, kampung baru, kinta ne’e.
bazea regulamente kampañia eleitorál sira, hamos materiál propaganda bainhira hafoin eleisaun durante semana ida ekipa susesu la hamoos pamfletu taka iha dalan públiku iha fatin ne’ebé de’it, cne sei haruka karta ba autoridade munisípiu covalima, nune’e cne sei ba hamoos no daudaun ne’e cne bele hamoos maibé famfletu ne’ebé taka besik iha sentru votasaun sira. 
“ita koordena ona ho ofisiál cne hasai ka hamoos uluk pamfletu ne’ebé mak sira taka besik iha sentru votasaun. razaun haruka sira hasai, tanba atu labele desturba eleitór sira-nia konsentrasaun tanba lei proividu,” nia dehan.
regulamentu kampaña no propaganda eleitorál
bazea ba dekretu governu númeru 5/2017, 27 fevereiru, kona-ba regulamentu kampaña no propaganda eleitorál, artigu 15 alínea dahuluk hateten, kandidatu sira tenke hamoos materiál kampaña propaganda ho prazu semana-ida, hahú loron tuir mai hafoin kampaña eleitorál.
alínea daruak hosi artigu 15 ne’e mensiona, kandidatu hirak-ne’ebé hakat ba segunda volta sei bele kontinua hala’o nia kampaña propaganda (sei hein rezultadu eleisaun ronde dahuluk).
alínea datoluk hosi artigu 15 ne’e fundamenta, bainhira materiál sira ladauk limpeza tuir tempu, cne iha devér hamutuk autoridade seguransa limpeza no dahaat kustu operasaun ba limpeza sei apoia hosi kandidatura sira.
governu liuhosi reuniaun konsellu ministru (km) iha kuarta ne’e, delibera atu autoriza prosedimentu aprovizionamentu ba konkursu públiku internasionál, ba adjudikasaun kontratu ezekusaun obra konstrusaun unidade pediatria no kuidadu koronáriu intensivu iha hospital nacional guido valadares (hngv).
“projetu ne’e aprezenta hosi ministra saúde, odete maria freitas belo. konstrusaun unidade foun ne’e ho objetivu prinsipál atu hadi’a asesu no kualidade kuidadu espesializadu ne’ebé presta iha hngv, liuliu ba internamentu ba kazu emerjénsia no urjensia pediátrika,” ministru prezidénsia konsellu ministru interinu, rui augusto gomes, relata hafoin reuniaun ezekutivu, iha palásiu governu.
 governu hahú konstrui edifísiu pediatria-sirurjia homen iha maliana
aleinde ne’e, sei hadi’a ho di’ak liután resposta nasionál ba surtu esporádiku no emerjente dengue, kolera ka surtu seluk ho impaktu boot ba saúde públika, liuliu ba bebé foin moris, labarik no adolesente sira.
prezidente interinu konfederasaun desportu timor-leste (cdtl, siglá portugés), inocencio araújo da silva, husu apoiu prezidente repúblika (pr), josé ramos horta, atu fó apoiu ba dezenvolvimentu desportu iha timor-leste.

“apoiu ne’ebé ita husu ba prezidente repúblika oinsá bele nafatin dezenvolve desportu hanesan primeiru mandatu atividade balun la’o ona, depois buka mós apoiu balun hosi parte balun ne’ebé bele sai patrosinadór ba iha atividade desportu iha timor-leste,” prezidente interinu ne’e hateten ba jornalista sira hafoin hala’o enkontru ho xefe estadu iha palásiu prezidensiál nicolau lobato, bairru pite, kuarta ne’e.
durante sorumutu, parte cdtl hato’o papél cdtl ba xefe estadu atu bele akompaña prosesu tomak ne’ebé la’o hela iha rai-laran hamutuk ho federasaun desportiva hamutuk 35 afilia ba cdtl. papél cdtl mak atu haree ba dezenvolvimentu federasaun desportiva sira-ne’ebé afiliadu.
“hosi ida-ne’e ita-nia ekipa halo hela diagnóstika ida ba iha funsionamentu administrasaun operasionál iha federasaun desportiva 35 ne’ebé afilia hela,” nia dehan.
ekipa cdtl iha departamentu sira-ne’e halo hela diagnóstika hodi haree funsionamentu organizasaun desportu sira ne’ebé eziste iha timor-leste.
“agora problema sede ba iha federasaun desportiva sira, ita hotu hatene iha regra, ita atu ba rejistu iha ministériu justisa ida mak ita iha mapeamentu ba iha sede. se nia rejistu ona iha ne’eba, entaun nia mapeamentu ba sede ne’e iha ona. agora laiha tanba ne’e mak cdtl forma hela ekipa ida agora servisu hela halo diagnóstika ba iha federasaun sira-ne’ebé afiliadu ba federasaun internasionál,” nia hateten.
maibé, to’o agora kondisaun seidauk iha no mós sei haree ba aspetu sira seluk ne’ebé dezenvolve iha sira nia organizasaun federasaun rasik, sira iha atleta ka lae, treinadór ne’ebé kualifikadu ka lae.
“la’ós fatin de’it maibé rekursu ne’ebé federasaun iha ita halo hotu diagnóstika atu hetan ida ne’ebé prióridade rekomenda ba governu hodi apoiu,” nia hateten.
durante enkontru, xefe estadu hateten nia parte nafatin kolabora ho federasaun desportiva timor-leste, ho entidade governu atu dezenvolve desportiva timor-leste ba oin.
estudante eskola ensinu sekundáriu tékniku vokasionál (estv) 28 novembru becora realiza atividade empreendedorizmu ba estudante sira hodi halo reparasaun ba karteira eskolár ne’ebé a’at ho osan konsensaun eskolár hosi ministériu edukasaun juventude no desportu (mejd).
diretór eskola estv becora, pedro da silva ximenes belo, hateten, karteira eskolár ne’ebé a’at antes ne’e hetan apoiu hosi mejd, maibé kadeira sira ne’e a’at hotu ona, entaun eskola kria programa empreendedorizmu hodi kapasita fali estudante sira nu’udar atividade ekstra kurrikulár ida.
“ita iha kadeira a’at hamutuk 500, daudaun ita-nia estudante sira hadi’a ona 150 no ita sei hadi’a to’o ramata tanba ita atu prepara ba nesesidade tuir mai, kuandu simu estudante foun,” diretór eskola informa ba agência tatoli, iha ninia knaar fatin, becora, kinta ne’e.
 mejd prepara distribui karteira eskolár 20.000 ba eskola públiku 48
nia dehan, atividade ekstra kurrikulár ne’e hala’o hosi estudante sira hosi departamentu haat hanesan eletrónika, eletrisidade informátika no ortográfika, ne’ebé atividade halo reparasaun ne’e hetan apoiu hosi osan hosi konsensaun eskolár ne’ebé governu foin aloka ba eskola ne’e.
“ita foin simu transferénsia osan hosi konsensaun eskolár hamutuk $2.280. tanba ne’e ita hasai $400 hodi sosa triplex no tinta hodi halo reparasaun ba kadeira no meza a’at sira ne’e, maibé osan ne’ebé ita hasai ne’e la gasta hotu ida. atividade ekstra kurrikulár ne’e eskola realiza iha de’it loron sábadu, ne’ebé hahú ona iha sábadu daruak, hein katak bele kontinua tan iha sábadu oin mai,” nia tenik.
nune’e, diretór eskola estv 28 novembru husu ba eskola ensinu sekundáriu públiku sira karik iha kadeira no meza ruma ne’ebé a’at bele lori mai sira hadi’a tanba atividade sira ne’e atu ajuda estudante sira iha prosesu estájiu nia laran.
“atividade hanesan antes ne’e hala’o ona hosi eskola estv hosi grupu teknolojia indústria bekora no eskola ne’e hetan apoiu kadeira no meza a’at hosi ministériu, hafoin lori ba sira hadi’a, maibé prosesu reparasaun hotu ona agora hein de’it serimónia entrega maka seidauk realiza,” diretór eskola esplika.
ministru asuntu parlamentár no komunikasaun sosiál (mapkoms), francisco martins da costa pereira jerónimo, informa estabelesimentu konstrusaun edifísiu propriu ba agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) tama ona prosesu loke konkursu públiku.

 mapkoms loke hikas konkursu ba konstrusaun edifísiu tatoli, i.p no rttl, e.p
“edifísiu ba tatoli, i.p no rttl, e.p ne’e atu halo iha aimutin, ida-ne’e agora halo estudu viabilidade tama ona ba loke konkursu públiku foun,” francisco martins da costa pereira jerónimo hateten ba jornalista sira, hafoin halo reuniaun ho kada ministériu iha arkivu no múzeu rezisténsia timor-leste (amrt-sigla portugés), dili, kinta ne’e.
antes ne’e, governante ne’e khateten mapkoms loke hikas konkursu ba konstrusaun edifísiu agência tatoli, institutu públiku (tatoli, i.p) no rádio e televisão timor–leste, empreza públiku (rttl, e.p) iha tinan ne’e tanba empreza ne’ebé antes ne’e manan konkursu deziste ona.
nune’e, prosesu loke fali konkursu foun ne’e, daudaun tama ona iha komisaun nasionál aprovizionamentu (cna, sigla portugués) hodi hetan kompañia foun.
kona-ba orsamentu estabelesimentu ba edifísiu agência tatoli no rttl, nia akresenta, orsamentu ba estudu viabilidade ho montante $200.000-resin, enkuantu ba konstrusaun edifísiu ba agência tatoli, i.p no rttl, e.p hamutuk millaun $5. nune’e, kompania ne’ebé antes manán ona iha konkursu ne’e mak detile hosi malázia.
iha biban ne’e, ministru mapkoms ne’e esplika, iha fulan kotuk, primeiru ministru, taur matan ruak no prezidente repúblika, josé ramos horta, halo ona lansamentu ba konstrusaun edifísiu rttl ne’e hanesan, edifísiu provizóriu ida atu rttl halo servisu ho dignu.
“tanba, sira-nia (rttl) uma ne’ebá atu monu ona,” nia dehan.
edifísiu rttl, e.p primeiru-ministru no prezidente repúblika lansa ona, prosesu la’o hela namanas tanba kontratu ne’e presiza asina.
“kontratu ne’e seida’uk to’o mai iha ne’e. horisehik empreza ne’e foin lori fila-fali aseitasaun kona-ba kontratu mai iha ministériu, horisehik mak foin lori mai. tanba ne’e, agora prepara fali kontratu para atu asina, hodi ba halo servisu. prosesu hotu kona-ba kontratu ne’e asesór sira prepara hela, hotu ona ami asina kontratu, nia ba halo servisu. ha’u hakarak katak iha fulan juñu, se lae iha fulan-juliu ne’e tenke hahú ona servisu,”.
entretantu, orsamentu ba konstrusaun edifísiu provisóriu ba rttl, e.p iha caicoli ne’e, hamutuk millaun $1-resin no empreza ne’ebé kaer projetu ne’e mak banir lema.
 cafi aprova prosesu aprovizionamentu konstrusaun edifísiu tatoli,ip-rttl,ep
parlamentu nasionál liuhosi diskusaun reuniaun plenária aprova projetu-lei númeru 35/v (4ª)-lei rádiu difuzaun iha faze jeneralidade ho votu a-favór 40, kontra 0 no abstensaun 0.

“nune’e, projeitu númeru 35/v (4ª)-lei rádiu difuzaun aprovadu iha faze jeneralidade hodi kontinua ba diskusaun espesialidade,” prezidente parlamentu nasionál, aniceto longuinhos guterres lopes, deklara iha plenária, tersa ne’e.
ho aprovasaun ne’e komisaun a ne’ebé asuntu justisa no konstituisional sei kontinua halo diskusaun kle’an iha faze espesialidade kona-ba matéria kada artigu, hafoin halo relatóriu paresér aprezenta ba meza hodi kontinua lori ba iha plenária atu diskute.
preámbulu lei rádiu difuzaun hanesan ordenamentu jurídiku timor-leste (tl) regula jestaun espectro rádiu difuzaun utiliza rádiu difuzaun iha tl.
komunikasaun sosiál reprezenta meiu transmite informasaun kona-ba kultura, ideia, identidade no sira seluk, nune’e regulasaun ne’e fundamentál ho forma transmite informasaun ho kualidade hanesan direitu fundamentál sidadaun mediátiku livre, plurál, independente no diversu.
regulamentasaun matéria iha projetu-lei ne’e reune regra ba programasaun obrigatóriu meiu komunikasaun sosiál, oráriu emisaun programa no klarifikasaun funsaun konsellu imprensa iha ambitu funsaun fiskalizadór relativamente konteúdu ne’ebé emite ka prodús hosi órgaun komunikasaun sosiál.
objetu lei regula exersísiu atividade komunikasaun sosiál radiofónika no televiziva iha territóriu nasionál.
antes ne’e, prezidente komisaun a, esplika daudaun ne’e tl iha rádiu 20-resin no televizaun haat ka lima, nune’e hamosu lei ne’e ho nia konseitu ka substánsia mak atu evita servisu órgaun komunikasaun sosiál sira-ne’ebé seidauk rejistu maibé hala’o karik presiza regula, no garante órgaun komunikasaun informasaun bele iha kualidade, garante informasaun ne’ebé fó sai iha balansu ba parte hotu ne’ebé rona no fó informasaun.
“ne’ebé sei regula liu buat lubuk ida kona-ba regula direitu ba antena, programasaun saida mak informa, nune’e buat lubuk ida mak sei haree rádiu ho televizaun iha kategória públiku no privadu hodi regula direitu no dever,” nia hateten.
nune’e mós iha lukrutivu no la’os komersiál ne’ebé ita hamosu termu ida kona-ba rádiu dutrinál la’ós lukrutivu hanesan harii hosi igreja, partidu nian, rádiu universidade ne’ebé existe la buka osan só fó informasaun kona-ba povu nia moris no edukasaun sívika.
maibé daudaun ne’e, rádiu dutrinal existe seidauk barak no antesipa tempu oin mai mosu barak mak sei hamosu konfuzaun entaun prevee lei refere hodi regula.
tanba ne’e, nia dehan, lei ne’e mai ho objetivu ida de’it garante estabilidade estadu liuhosi informasaun ne’ebe iha kualidade.
deputadu joaquim hateten, durante ne’e órgaun komunikasaun sosiál la’o hela no lei foun ne’e atu regula di’ak liután, nune’e prepara kondisaun balun bainhira mosu tan ka harii ho mós seidauk hetan direitu injustisa, direitu antena hodi regula sira bele hetan sira-nia direitu antena.
“ne’ebé iha lei ne’e sei rekomenda buat lubuk ida hodi define lei refere, kestaun prinsipál ka fundamentál no kestaun tékniku operasionál sei haruka ba governu mak regula,” nia dehan.
enkuantu iha projeitu-lei ne’e iha artigu hamutuk 51, ne’ebé hosi kapítulu i ko’alia kona-ba dispozisaun jerál ho nia artigu hamutuk haat, kapítulu ii asesu atividade ho nia artigu ida, kapítulu iii programasaun ho nia artigu 13, kapítulu iv  direitu antena ho nia artigu rua.
kapítulu v atividade rádiu difuzaun, sesaun i rádiu difuzaun públika ho artigu tolu, sesaun ii rádiu difuzaun privadu ho nia artigu tolu, sesaun iii rádiu difuzaun relijioza ho nia artigu lima, sesaun iv rádiu difuzaun komunitária ho nia artigu haat, sesaun v rádiu difuzaun assosiativa ho nia artigu haat.
kapítulu v entidade supervizora komunikasaun sosiál ho nia artigu rua, kapítulu vi rejime sansionatóriu ho nia artigu ida, kapítulu vii kontra ordenasaun ho nia artigu haat, kapítulu viii sansaun asesoriais ho nia artigu haat no títulu iii dispozisaun finál ho artigu ida.
projetu-lei ne’e asina hosi proponente deputadu david dias ximenes mandati, antónio verdiál de sousa, adriano do nacimento, joaquim dos santos, francisco de vasconcelos, antoninho bianco, duarte nunes, virginia ana belo ho aderito hugo da costa.
 komisaun a submete relatóriu paresér projetu-lei rádiu difuzaun ba meza ppn
reprezentante povu iha uma fukun parlamentu nasionál liuhosi diskusaun debate espesialidade aprova proposta orsamentu retifikativu adisionál millaun $50 hodi aloka ba ministéiru turizmu komérsiu no indústria (mtki) atu expande implementasaun kreditu suave.

notisia relevante: empreza na’in-23 sai ona benefisiáriu programa kréditu suave hosi mtki
“nune’e proposta númeru 3 aprovadu, ho votu afavór 35, kontra 21 no abstensaun neen (6),” prezidente parlamentu nasionál, aniceto longuinhos guterres lopes, deklara iha plenária durante diskusaun debate proposta orsamentu retifikativu iha faze espesialidade loron dahukuk, tersa ne’e.
deputadu proponente hosi deputadu plp, francisco de vasconcelos, deputadu fretilin favião oliveira ho deputada khunto olinda guterres, mak  aprezenta proposta númeru 3, títulu (servisu/órgaun) ministéiru turizmu komersiu indústria (mtki), ketegória despeza transferénsia públika ho programa kódiku 983 investimentu no diversifikasaun ekonómika, sub-programa apoiu ba dezenvolvimentu indústria nasionál, atividade promosaun sosiál negósiu ba credit soft loan ne’ebé dotasaun inisiál $3.475.000 ho alterasaun aumenta $50,000,000 nune’e dotasaun finál $53.475.000
ho justifikasaun sumária depedénsia exsesiva ba produtu importadu tau ba risku soberania nasaun no seguransa ai-han ba povu timoroan, 80% populasaun moris iha área rurál liu-liu agrikultura subsistensia ne’ebé depende ba vida agrikultór maibé konstribuisaun setór ida-ne’e nia ba iha produtu internu brutu foin mak 15%.
dadus hosi fmi (mdf abríl 2022) hatudu katak mai oin sei iha inflasaun nasionál sa’e to’o 8,5 ba nasaun sira iha dezenvolvimentu inklui timor-leste.
haree ba nasaun viziñu hanesan indonézia ne’ebé prodús mina han nian dalaruma bootliu ninia konsumu doméstiku rasik bandu ona atu exporta mateira prima no mina han nian, iha timor-leste mós presiza iha mós polítika atu bele asegura no enkoraza produsaun rai laran aumenta ba ita-nia rezilensia no seguransa rasik ida ne’e refleta soberania nasaun nia rasik.
ho ida ne’e governu presiza halo intervensaun hanesan aumenta prokura ou demand aba produtu lokál, aumenta oferta ka supplay hosi produtu lokál, segura ambiente negósiu ida saudavel no investimentu estratéjiku liu hosi modalidade investimentu sira ne’ebé disponivel ou viabel.
“proposta ne’e ho objetivu injeta tan osan kreditu suave ba empreza sira-ne’ebé bele asesu,”  deputadu proponente francisco vasconselos fundamenta.
primeiru-ministru (pm), taur matan ruak, hateten mtki daudaun ne’e jere projetu soft loan ka kreditu suave, tantu nia sistema iha ona, hakarak expande de’it no ministéiru koordenadór asuntu ekonómiku (mekae), ministéiru finansa (mf) ne’ebé komisaun intermisteriál apoiu hosi komisaun téknika ida lidera hosi gabinete pm rasik.
“ita haree didi’ak produsaun produtu rasik foin daudaun ho cesta bázika sa’e ba 47%, produtividade konfirmadu hosi dadus resentemente ne’ebé ita iha hanesan merenda eskolár, ai-han ba pntl, f-fdtl, ai-han ba ospitál sira, prizaun no seluk tan dalabrak ita ba sosa fali iha rai seluk, nune’e hakarak aumenta kapitál ba kreditu suave millaun $50 ne’ebé mtki fó kréditu aumenta ba mikro no empreza kiik dezenvolve setór hirak ne’e,” pm hateten.
pm taur hateten, osan ne’e la gasta no iha de’it banku fó korajen ba banku no setór privadu halo levantamentu investe fali ba setór produtivu, tanba ne’e agardese ba proposta ida-ne’e
“kreditu ba mikro, pequena, media empreza halo bainhira ita hakarak aumenta ba inisialmente $1000 to’o rihun $25 hakarak aumenta ba rihun $250 no grande empreza hahú hosi rihun $250 ba millaun $1,” nia hateten.
ministru mtki, josé lucas, apresia ba deputadu proponente sira-ne’ebé aprezenta proposta refere.
“durante ne’e foti kestaun katak ita presiza tebes fó importánsia iha setór produtivu iha rai-laran, tanba ne’e governu liuhosi konseitu ne’ebé oinsá haforsa valór inisativa ne’e inkorpora iha programa ne’ebé existente iha ona mtki ba soft loan ba kreditu suave,” nia hateten.
ne’ebé, durante pequena indústria kiik barak asesu kreditu hala’o atividdade hanesan setór agrikultura, turizmu no komérsiu ho sira seluk nune’e modalidade ida-ne’e importante tebes iha tempu ida agora oportunu atu expande liután.
maibé, deputada cnrt, fernanda lay, kestiona ho kapasidade ezekusaun orsamentu jerál estadu (oje) 2022 ba mtki, ne’ebé daudaun ne’e pursentu kiik tebes maibé agora husu tan orsamentu adisionál iha retifikativu, nune’e preokupa  tebes ho nia ezekusaun.
kandidatu prezidente repúblika (pr) independente ba períodu 2022-2027, ho númeru sorteiu 08, tito da costa cristóvão ‘lere anan timur’,  sesta ne’e, hamutuk ho sarani postu administrativu iliomar, munisípiu lautém, halo misa agradesimentu ba kampaña semana-rua ne’ebé ramata ho di’ak.
durante prezide misa, amu pároku, igreja nossa senhora maria auxiliadora, iliomar, luís pedro claver barros, agradese ba kandidatu pr lere anan timur, ne’ebé ohin mai hamutuk ho família no sarani iliomar halo misa agradesimentu, tanba durante semana-rua nia laran hala’o kampaña hosi rai ulun to’o rai ikun no tasi-feto to’o tasi mane, ne’ebé buat hotu la’o di’ak tanba maromak nia grasa.
“ha’u husu ba sarani sira, evanjellu são mateus, hateten, nia sei fó to’os ne’e ba ema seluk kaer, ba ema ne’ebé to’o nia loron bele lori ai-fuan mai, iha tempu kuarezma fó hanoin no bolu ita atu hato’o sentimentu amizade ba malu nu’udar ema kriatura, sei hetan tentasaun maibé sé mak iha fiar ba maromak, sei sai ema boot no felisidade ba ema tomak,” padre selebrante luís pedro, hateten liuhosi nia omília, iha igreja maria auxiliadora, iliomar.
 kandidatu pr lere anan timur hahi lema &#8220;marka diferensa&#8221;
biban ne’e, nia konvida sarani sira atu reflete evanjellu são mateus, ne’ebé aprezenta ema ne’ebé iha fiel, onestu, sinseru, no maturidade presisténsia, ne’ebé refere ba konteksu timór, aban sidadaun sira sei partisipa eleisaun prezidensiál atu hili prezidente repúblika foun.
“tau ema ne’ebé loos iha nia fatin, nune’e tuir jesus hanorin hodi halo buat ne’ebé loos no tuir dalan, ne’ebé ita tau konfiansa ba ema ne’ebé ita koñese, nune’e bele lori rai ne’e ba oin, hanesan jesus haruka ita lori lia loos ba mundu. ita tenke halo diferensa ba ita-nia moris, ha’u tau fiar ba ema ne’ebé hatene ko’alia no fiel iha nia moris,” nia tenik.
iha fatin hanesan, hafoin misa agradesimentu, kandidatu pr lere anan timur, hateten, objetivu ohin hamutuk ho nia espoza no família iliomar halo misa agradesimentu tanba nu’udar ema kristaun ne’ebé la haluha maromak bainhira simu grasa.
“ami foin mai hosi dili, ha’u mai halo misa agradesimentu ne’e iha ne’e, tanba iliomar mak ha’u-nia rai lulik ne’ebé ha’u moris bá, ohin kalan ita halo misa agradesimentu hanesan tradisaun ida, ne’ebé durante ne’e ha’u halo kampaña semana rua-nia laran no tanba ha’u ema katólika, maromak, lulik, matebian sira ne’ebé mate tanba rai ida-ne’e mak ha’u-nia forsa, nune’e ha’u mai husu misa atu husu sira fó forsa ba ha’u,” nia dehan.
nia mós husu ba  komunidade iliomar katak aban (19/03) loron eleisaun, tenke hili ema ne’ebé bele lori rai timór ba oin.
“ha’u osan laiha atu fahe ba imi, maibé nu’udar iliomar-oan ne’ebé kandidata-an hakarak sai prezidente repúblika, ha’u husu imi hotu vota ba ha’u, tanba ha’u sai prezidente nu’udar iliomar-oan no rai lulik timor-leste nia naran mak ba, nune’e imi hotu fó fiar ba ha’u, ida-ne’e ha’u fiar katak, ha’u sei manán iha eleisaun tinan ne’e,” lere dehan.
iha eleisaun aban, lere hamutuk ho nia família sei vota iha nia moris fatin iliomar.
sekretariadu tékniku administrasaun eleitorál (stae) munisípiu viqueque, kinta ne’e, finaliza ona verifika no halo pakote materiál ba eleisaun prezidensiál hodi distribui ba sentru votasaun.
“ohin ami finaliza ona halo pakote materiál sira ne’ebé sensitivu no naun sensitivu ba eleisaun prezidensiál ba períodu 2022-2027 iha munisípiu viqueque. nune’e, loron 18 marsu ne’e hahú halo distribuisaun ba fatin votasaun,” diretór servisu stae munisípiu viqueque, humberto da costa, informa ba agência tatoli, iha salaun munisipál.
materiál sentivu hotu ona, enkuantu ba naun sensitivu hanesan kartaun ba ofisiál no karimbu maka daudaun lojíztika nasionál lori ona mai hodi halo kompleta materiál sira.
“materiál naun sensitivu orsida to’o, entaun ami segel ona hodi prepara ba distruibuisaun,” nia realsa.
 stae viqueque verifika buletin 11 kona tinta
materiál eleisaun ne’ebé stae viqueque simu hamutuk kaixa 23, ne’ebé iha livru buletin votu hamutuk 1.321 no folla hamutuk 66.500.
tuir dadus, númeru eleitór eleisaun prezidensiál 2022 iha munisípiu viqueque hamutuk 58.421, kompostu hosi mane 29.675 reprezenta 51% no feto 28.746 reprezenta 49%.
munisípiu viqueque estabelese ona sentru votasaun hamutuk 92 no estasaun votu 110 iha postu lima.
 diretora finansa autoridade munisípiu dili (amd), ana fernanda g. junior, informa iha trimestre dahuluk (janeiru-marsu) ne’e amd ezekuta ona verba orsamentu jerál estadu (oje) 2022 atinji ona 25,54%.

“hahú hosi janeiru to’o 31 marsu ne’e, autoridade munisípiu dili ezekuta ona 25,54%, ne’ebé ekivalente ho osan hamutuk $10,254,754.44,” ana fernanda g. junior, hateten ba agência tatoli, iha nia knar fatin, matadouru, díli, sesta ne’e.
hosi montante orsamentu $10,254,754.44 ne’e fahe ba kategória haat (4), ne’ebé kompostu hosi saláriu no vensimentu 21% ho nia saldo 2,621,567.00, bens servisu 25% ho nia saldo 4,717,141.00, kapitál dezenvolvimentu 26% ho nia saldo 521,966.00 no transferensia públika 33% ho nia saldo 2,370,966.00.
hosi ezekusaun 25,54% ne’e, amd ezekuta ba pagamentu saláriu funsionáriu permanente, kontratadu no ajente administrasaun, nune’e iha bens servisu ezekuta ba kaereta raut foer iha kapitál díli.
“iha transferensia ne’e, ezekuta ba operasionál ita-nia servisu munisipál saúde, edukasaun no sekretáriadu rasik. nune’e, ba transferensia ne’e mós ita ensentivu ba suku sira, nune’e mós ba merenda eskolár iha eskola,” nia dehan.
nune’e, iha portál transferensia orsamentu jerál estadu (oje) 2022, ba autoridade munisípiu dili (amd), nia orsamentu 2022 hamutuk $10,254,754.44, ne’ebé ezekuta ona 20.4%.
 governu liuhosi ministériu saúde halo lansamentu ba vasina pfizer doze dahuluk ba sidadaun ho idade 12 to’o menus 18 iha munisipiu liquiça ne’ebé reprezenta ba munisípiu hotu iha territóriu nasionál.
lansamentu ne’e hala’o iha eskola koléjiu santo inacio loiola casait, kinta ne’e, ne’ebé  partisipa másimu hosi vise primeira ministra no ministra solidaridade sosiál no inkluzaun (mssi) hanesan mós koordenadora ba vasina kontra covid-19,  armanda berta dos santos, ministra saúde odete belo, reprezentante parseiru internasionál sira iha timor-leste ne’ebé durante ne’e apoiu vasina no prevensaun kontra covid-19.
“ohin,  ita halo lansamentu ba vasina pfizer doze dahuluk iha liquiça aumezmu tempu ba munisipiu sira hotu iha timor laran tomak hahú ohin ba oin bele vasina ona labarik sira hosi idade 12 to’o menus 18 iha munisípiu sira,” ministra saúde, odete belo hateten iha nia intervesaun.
vasina ne’e importante tebes ba labarik sira liu-liu estudante, nune’e tenke simu vasina ne’e hodi prevene surtu covid-19 ne’ebé sa’e makas iha mundu inklui timor – leste.
“estudante sira, imi ohin simu ona vasina ne’e, labele tauk, vasina ne’e la estraga imi nia vida maibé halo di’ak ba imi nia saúde, vasina ne’e hetan tulun hosi estadu unidu america (eua) ne’ebé ita mós tenke agradese ba sira ba austrália no nasaun sira hotu ne’ebé tulun ona ita iha vasina no prevensaun ba covid-19,” nia agradese.
iha fatin hanesan, diretor eskola colejio santo inacio de loiola casait,  padre isaias abilio caldas cj , agradese ba governu tanba fó konfiansa ba sira no hili sira nia eskola hodi halo lansamentu ba vasina pfizer no vasina kedan doze dahuluk ba estudante sira.
“ida ne’e hanesan konfiansa ida hosi governu liu-liu ministeriu saúde husu ami atu ofrese fatin ne’e atu halo lansamentu vasina pfizer iha liquiça. ida ne’e halo ami kontente tanba konfiansa ne’ebé iha fó mai ami, nune’e motiva liu tan ami hodi halo servisu di’ak liu tan liu-liu iha área edukasaun,” nia dehan.
eskola ne’e hahú hosi ensinu báziku to’o ensinu sekundáriu ho estudante hamutuk na’in-827 hosi númeru ne’e 60% feto no 40% mane.
“alunu sira iha ne’e kuaze na’in-500 resin de’it mak simu vasina pfizer ne’e tanba sira ne’ebé idade 18 ba leten balun simu ona astrazeneca no balun mós simu ona pfizer iha dili entaun kuaze metade simu ona vasina,” padre ne’e afirma.
iha lansamentu ne’e estudante na’in-neen iha colejio loiola simu kedan vasina no sona direita hosi ministra saúde odete belo.
estudante ne’ebé simu ona vasina iha lansamentu rica gusmão hateten, sente kontente tanba simu ona vasina pfizer nune’e bele prevene an hodi virus covid-19.
“bainhira ha’u simu ona vasina pfizer sente kontente tebes tanba hosi vasina ne’e bele prevene ita hosi moras covid-19, bainhira simu vasina ne’e ha’u la sente buat ida ne’ebé husu ba ha’u nia maluk sira tenke simu vasina ne’e,” nia rekomenda.
vasina pfizer ne’e timor -leste hetan tulun hosi eua hamutuk doze 100,620. hosi númeru ne’e dili halo ona lansamentu no vasina ona ba estudante sira no iha munisipiu foin halo lansamentu.
deputadu alexandrinho da cruz informa, iha rezultadu relatóriu fisklazasaun hosi komisaun d trata asuntu ekonomia no dezenvolvimentu ne’ebé hala’o iha loron 23-25 fevereiru iha munisípu manufahi identifika bee-mota estraga irrigasaun karaulun ninia intek to’o naksobu, entaun governu presiza tau atensaun. 

“rekomenda ba ministéiru agrikultura no peska (map) atu tau konsiderasaun iha planu orsamentu anual hodi hadia irrigasaun sira-ne’ebé aat ho nune’e bele hasa’e produsaun alimentár iha rai-laran,” deputadu ne’e relata relatóriu fiskalizasaun iha plenária parlamentu nasionál, segunda ne’e.
tuir relatóriu fiskalizasaun komisaun d ne’ebé agéncia tatoli asesu, durante iha vizita ne’e deputadu sira-nia observasaun nota katak kondisaun intek irrigasaun karaulun moru protesaun iha parte oin ne’ebé tahan sedimentasaun hodi labele tama ba kanál irrigasaun mota sobu estraga, nune’e bainhira udan boot bee-mota lori hotu sedimentasaun tama ba iha kanál irrigasaun no bee atu halai ba natar defisíl tebes.
iha tinan ne’e, tuir informasaun hosi ofisiál irrigasaun munisípu katak mota sobu estraga iha 01 abríl 2021 no momentu ne’e hato’o kedas ba iha dirasaun nasionál irrigasaun, nune’e tun hodi haree direta no foti dadus maibé to’o agora seidauk iha resposta.
bainhira la hadi’a lalais mak sei fó impaktu ba natar hanesan iha tinan ida-ne’e, époka dahuluk ne’e komunidae labele halai natar tanba irrigasaun aat.
hosi parte munisípu halo ona normalizasaun ba sedimentasaun no hein hela autorizasaun hosi parte nasionál hodi hadi’a ka konstrui fali parte ne’ebé mak bee-mota sobu.
alleinde estragu iha parte oin no iha parte kraik ne’ebé ligasaun intek, bee-mota suli-kee iha parte okos halo rai mamar no monu tun hotu entaun parte ne’e presiza atende urjente. 
intek irrigasaun ne’e bainhira funsiona ho di’ak sei fornese bee ba natar ektare hamutuk 1.050 maibé tanba ho limitasaun halo de’it ektare 250.
kandidatu prezidente repúblika (pr) independente ba períodu 2022-2027, ho númeru sorteiu 15, felizberto araújo duarte, seidauk deside apoiu kandidatura ruma iha eleisaun segunda volta.

bazeia ba atualizasaun apuramentu ikus hosi sekretariadu tékniku administrasaun estatál (stae), felizberto araújo duarte, hetan votu 2.615 (0,40%) ne’ebé hanesan pozisaun 11 entre kandidatu 15 seluk.
“ha’u seidauk deside atu apoiu kandidatu rua ne’e ida, tanba ha’u sei haree lai. ita lakohi atu ba apoiu fali kandidatura ne’ebé laiha programa maibé trata malu de’it mak barak,” felizberto hateten ba agência tatoli, via telefónika, tersa ne’e.
 kandidatu pr felizberto hakarak timor-leste prósperu ho esforsu jerasaun foun
kandidatu pr, josé ramos horta ho votu 301.481 (46,58%), enkuantu kandidatu pr, francisco guterres ‘lú olo’ ho votu 143.408 (22,16%), ne’ebé posibilidade kandidatura rua kompete iha eleisaun segunda volta.
tuir kandidatura indepndente ne’e, maski la avansa ba segunda volta, maibé sei ezerse ninia votu konfiansa, tanba ne’e presiza haree didi’ak atu labele deside sala. 
“ha’u lakohi hamosu polémika iha públiku nia le’et, atu naran de’it fó apoiu ba kandidatura ida iha segunda ronda ne’e. ha’u lakohi halakon konfiansa hosi ha’u-nia apoiante sira, atu loron ikus sira dehan joven ida ne’e konkorre tiha iha eleisaun prezidensiál la liu ona, agora mai arbiru de’it lori votu fó tun fó sa’e ba kandidatura sira ne’e. se lae tinan-lima mai ema bele dehan joven ne’e mós ninia identidade hanesan ho ema sira ne’e, ne’ebé haree no estuda halo didi’ak lai atu ezerse votu ba kandidatu na’in-rua ne’ebé sei konkorre ba segunda ronda ne’e,” nia tenik.
maski nune’e, felizberto orgullu nu’udar jerasaun foun ida ne’ebé ho otas kiik liu entre kandidatu seluk, bele kandidata-an ho eleitorál 7.000 bainhira rejistu iha tribunál rekursu, hodi kompete iha eleisaun prezidensiál 2022.
polisia nasional timor leste (pntl) liu husi komandante  pntl munisipio aileu, jorge monteiro informa eleitór ida ho naran alberto pereira  mota lori,  wainhira hakur mota atu ba vota iha sentru votasaun munisípiu aileu.

“iha loron 18 marsu 2022, maizumenus iha  tuku 20:00 otl, iha  komunidade ida, husi suku aisirimou, aldeia bercati, bairu wahu, munisípiu aileu ho identidade alberto pereira, idade 52  mota lori,” hateten superintedente pntl munisipio aileu, jorge monteiro ba jornalista iha stae aileu, sabadu ne’e.
nia isplika, tuir kronolojia katak  iha ema nain tolu mak hamutuk ho alberto. sira mak hanesan alberto ninia  kaben, nia oan ho subrinho. sira sai husi  uma atu ba asirimou.
“kalan ne’e, mota tun, ho nune’e  matebian konsege lori nia kaben hakat liu ona ba mota sorin, depois nia fila fali ba mota sorin atu foti nia oan. maibe wainhira nia foti tiha nia oan,  mota konsege mai boot,  no halo nia  mout, maibe nia oan ho nia subrinho  konsege  salva an,” dehan komandante  pntl munisipiu aileu ne’e.
matebian ho nia familia hakur mota iha tempu kalan (18/03) tanba prepara ba  loron 19 marsu 2022 hodi ba tuir elisaun prezidensial  iha sentru votasaun munisipio aileu.
hafoin akontesementu parte husi pntl inklui bombeirus hamutuk ho komponente munisípiu aileu halo kedan esforsu hodi buka mate isin, maibe to’o kalan ne’e  seidauk hetan mate isin.
nia dehan, esforsu hotu pntl munisípiu aileu halo’o atu bele hetan  mate isin, maibe seidauk hetan. ho nune’e parte autoridade sei kontinua mantein buka to’o hetan.
 diresaun nasionál saúde públika liuliu departamentu vijilánsia epidemolojia  iha ministériu saúde, hahú fulan-janeiru   to’o horisheik, rejista pasiente dengue hamutuk 4.148, hosi númeru ne’e labarik na’in-50 mak mate.
“situasaun kazu dengue iha timor-leste hosi janeiru mai too horiseik hamutuk kazu 4.148 no kumulativu óbitu na’in 50,” refere nota ne’ebé agência tatoli asesu, tersa ne’e.  
maioria kazu ne’e deteta husi munisípiu dili ho totál 2.782,  baucau  251, manatuto 172, covalima 135, ermera ho kazu 118, manufahi 167,viqueque 69, ainaro 45, liquiça 112, aileu  87 , obonaro 52, lautem 153, no raeoa lima.
munisípiu dili nafatin rejista kazu ne’ebe a’as iha primeira semana  too ohin iha fulan ne’e ho totál kazu 2.782, kompostu hosi postu administrativu dom alexo iha  kazu 1.615, cristo-rei 451, vera-cruz 298 no nain feto 358.
enkunatu, fasilidade saúde iha munisípiu dili hanesan hospitál nasionál guido valadares (hngv) rejista kazu hamutuk 480, klínika fatumeta 261, sentru saúde comoro 998, sentru saúde vera-cruz 204, sentru saúde formoza 483, sentru saúde becora 242, klínika madre eliza na’in-ida, sentru saúde atauro  11, sentru saúde metinaro 40, klínika bairru-pité 59, klínika motael na’in-rua no klínika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
ms apela ba populasaun 
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   ms ho menzie school no wmp diskute prevensaun dengue iha timor-leste
ministériu turizmu komérsiu no indústria (mtki) hamutuk ho asosiasaun emprezariál feto timor-leste (aemtl, sigla portugés), tersa (10/05) ne’e, hala’o enkontru hodi ko’alia kona-ba kooperasaun no koordena lansa turizmu patrimóniu kulturál iha juñu tinan ne’e.
enkontru ne’e partisipa hosi vise-ministra turizmu komunitária kultural, inácia da conceição teixeira no prezidente aemtl, hergui luina fernandes alves inklui ekipa sira.
“objetivu prinsipál hosi eventu lansamentu turizmu patrimóniu kulturál iha timor-leste atu envolve no aumenta partisipasaun feto sira iha atividade setór turizmu iha timor-leste hodi kria konseitu foun ida kona-ba turizmu bazeia ba abut kulturál únika hanesan fatór prinsipál atu prezerva, proteje no dezenvolve patrimóniu eto-kulturál timor-leste iha dalan turizmu mundiál, hanesan akontese ona iha europa, ázia pasífiku no seluk tan,” prezidente aemtl  esplika liuhosi nota ne’ebé agência tatoli asesu, kuarta ne’e.
 autoridade viqueque realiza seremónia kulturál no misa molok lansa muzeu rezisténsia
iha biban hanesan, vise-ministra turizmu komunitária kultural, inácia da conceição teixeira agradese ba aemtl nia programa ne’ebé di’ak hodi promove maluk feto sira-nia kreatividade iha área turizmu kulturál nian.
“ita espera katak liuhosi kooperasaun ida-ne’e sei serbisu hamutuk hodi dezenvolve di’ak liután turizmu iha timor-leste, liuliu turizmu kulturál,” nia akresenta.
univeridade nasionál timor lorosa’e (untl) ho forum komunikasaun valór nasaun (fkovana), iha 24 fevereiru ne’e, sei realiza semináriu ho tema sentrál “reflesaun nasionál ho espiritu rekonsiliasaun” ne’ebé sei konvida lidér nasionál sira hodi fó sira-nia perspetiva.

iha kuarta (16/02/2022) ne’e, reitór untl, joão soares martins ho ekipa hala’o audiénsia ho prezidente repúblika, francisco guterres lú olo, hodi konvida xefe estadu atu partisipa no halo abertura ba semináriu refere.
“ohin hetan biban hodi hasoru malu ho prezidente repúblika atu konvida exelénsia halo abertura ba semináriu ne’ebé mak untl ho forum komunikasaun organiza hamutuk hodi realiza iha 24 fevereiru no prezidente repúblika disponível ona,” reitór untl ne’e hateten ba jornalista sira hafoin ramata sorumutu ho xefe estadu iha palásiu prezidensiál nicolau lobato, bairu pite, dili, kuarta ne’e.
semináriu ne’e hala’o tanba nasaun timor-leste hasoru situasaun krítiku nomós atu tanba sei hasoru eleisaun prezidensiál ne’ebé sei realiza iha 19 marsu 2022 ne’ebé sei hamosu tensaun polítika ne’ebé aas.
atu hamenus tensaun polítika sira-ne’e, hosi parte untl no fkovana konvida lidér polítiku sira liu-liu lidér nasionál hanesan prezidente repúblika, francisco guterres lú olo, mari alkatiri, kayrala xanana gusmão, josé ramos horta, rogerio lobato ho líder sira seluk tán.
reitór untl ne’e hateten, lidér nasionál envolve iha tempu rezisténsia to’o indepedénsia maibé daudaun ne’e sira ladún hamutuk, nune’e semináriu ne’e tenta antes ba eleisaun prezidensiál 2022 ne’e, líder sira-ne’e fahe netik opiniaun no tuur hamutuk hodi realiza eleisaun ne’e ho di’ak no susesu.
maibé, tuir nia, la’ós de’it atu kuda valór rekonsiliasaun ba iha sosiedade ne’e importante tebes, tanba nasaun hasoru liu ona situasaun krítiku iha invazaun, lidér nasionál sira konsege mai hamutuk hodi manan ukun rasik an, nune’e laiha tán razaun atu la hamutuk hodi dezenvolve nasaun ne’e iha loron aban.
hanesan sidadaun ida, nia husu atu respeita malu bainhira iha kampaña eleitórál mosu karik ho síviku no redús insulta malu, no di’akliu aprezenta programa atu dezenvolve nasaun, ida-ne’e mak importante liu.
prezidente konsellu ezekutivu forum komunikasaun valór nasaun (fkovana), eladio faculto, hateten nasaun presiza lidér nasionál sira fila oin ba malu hodi ko’alia tanba
sira-nia obra ba luta iha tinan barak hodi hetan ukun-an.
tan ne’e, ho untl tenta promove halo reflesaun nasionál kona-ba situasaun polítika no ambiente komunikasaun iha timor-leste oinsá mak di’ak fali, no rekonsiliasaun hanesan parte importante oinsá lidér sira bele ko’alia ba malu no ba povu katak presiza fila oin ba malu mezmu diverzenjia polítika, ida-ne’e mak fundamentál.
governu timor-leste liuhosi ministru finansa (mf), rui augusto gomes no governu austrália liuhosi embaixadór austrália iha timor-leste, bill costelo, kinta ne’e, lansa relatóriu peskiza ‘populasaun juventude timor-leste: dezafiu empregu hosi populasaun juventude boot.’
biban ne’e, ministru rui gomes konsidera relatóriu ne’e kompriensivu tamba aprezenta faktu kona-ba situasaun empregu juventude, oportunidade empregu, prioridade polítika empregu, inklui polítika atu ajuda foin-sa’e timor-oan sira asesu ba empregu.
“haree hosi estrutura demográfiku, timor-leste nia populasaun, liuliu grupu ho idade serbisu entre tinan 15 to’o 24, ne’ebé reprezenta 37% (sensu populasaun 2015). ba ha’u, relatóriu ne’e hanesan alerta ida mai ita hotu katak iha desvantajen lubuk ida kuandu iha populasaun juventude ne’ebé boot iha piramida otas,” ministru hateten iha suai room, timor-plaza.
 sefope prepara enomeradór rekolla dadus empregu no dezempregu
maski nune’e, governnate ne’e rekoñese populasaun ho númeru juventude boot iha desvantajen hanesan dezempregu, ne’ebé tuir relatóriu ne’e 33,6%, hatudu katak taxa a’as tebes no iha futuru númeru ne’e bele sa’e liután.
“relatóriu ne’e mai iha tempu oportunu atu fornese informasaun xave sira ba polítika, programa no asaun sira iha futuru. hosi perspetiva ministériu finansa, daudaun ne’e ami prepara hela orsamentu jerál estadu (oje) 2023 no espera katak ho informasaun ida-ne’e, ita-nia polítika públiku sei bele efetivu liután,” nia akresenta.
ministru mós apresia inisiativa, ho esforsu hosi department of foreign affairs and trade  (dfat) embaixada austrália, ne’ebé fó apoiu finanseiru hodi bele prodús relatóriu importante ne’e, inklui monash university, ba autór sira hanesan profesór brett inder, nan qu, no leoneto elizário.
peskiza públika ne’e foka kona-ba nesesidade urjensia atu investe iha inisiativa sira fó serbisu ba juventude sira iha timor-leste tanba tuir dadus iha foin-sa’e 30.000 ne’ebé kompleta ona edukasaun no prontu tama iha forsa traballu kada tinan, maibé serbisu foun ne’ebé kria iha de’it 2.275 iha tinan 2021.
relatóriu ne’e fó estimasaun katak timor-leste nia juventude dezempregu dadaun ne’e tama ona ba 30%, hosi joven ida hosi joven na’in-tolu mak buka hela serbisu, maibé la hetan.
iha biban hanesan, embaixadór austrália, bill costello, hateten, parte austrália komprometidu serbisu hamutuk ho governu timor-leste hodi tulun buka solusaun ba kestaun kona-ba juventude dezempregu.
nune’e mós, peskizadór, brett inder, hateten, objetivu relatóriu ne’e hodi fó hanoin ba foin-sa’e iha futuru di’ak hodi forma no kria oportunidade foun ba empregu.
diretór nasionál estratejia empregu hosi sekretaria estadu formasaun profisionál no empregu (sefope), jenifer antónio da cruz pui, konsidera relatóriu ne’e hanesan dezafiu no oportunidade foun ba timor-leste.
“ita presiza hakle’an liután forsa polítika liga ba formasaun profisionál, atu nune’e ita-nia idade joven sira ne’ebé ohin aprezenta barak loos ne’e bele hetan kapasitasaun abilidade atu kompete iha merkadu traballu,” nia akresenta.
diretór ne’e konsidera bainhira kreximentu joven sa’e maibé laiha oportunidade empregu  hanesan obstáklu ida mai timor-leste.
“ida-ne’e presiza haree, nune’e ita halo polítika kriasaun empregu iha rai-li’ur no ita mós tenke iha ona polítika atu halo promosaun ba kriasaun empregu iha ita-nia rai. ida-ne’e mak sefope presiza investe. daudaun ne’e sefope iha sentru formasaun lubuk ne’ebé fó formasaun ba joven sira, maibé presiza haforsa liutan liuliu ba setór agrikultura tanba joven barak mak tama setór agrikultura,” nia sujere.
prosesu peskiza ba relatóriu ne’ebé rasik hamutuk ema peskizadór na’in sanulu hosi timor-leste no kustu $10.000.
relatóriu ne’e deskreve kria oportunidade serbisu liuhosi setór agrikultura, tanba timor-oaan 37% ho idade adultu mak serbisu ona iha área ne’e no setór privadu fó serbisu ba ema hamutuk 50.000, ne’ebé mekanizmu ne’e bele sai solusaun ba dezafíu juventude dezempregu iha timor-leste.
rekomendasaun iha relatóriu ne’e inklui mós mekanizmu atu hadi’a edukasaun báziku hosi primária to’o sekundária, inklui investe iha formasaun profisionál no ensinu superiór hodi asegura katak ema hotu iha abilidade no prontu atu serbisu.
eventu ne’e organiza hosi austrália liuhosi programa dezenvolvimentu ba forsa traballu timor-leste (wdptl, sigla inglés) no governasaun ba dezenvolvimentu (gfd, sigla inglés) liuhosi kolaborasaun ho sefope.
seremónia ne’e envolve mós ho painél diskusaun ho reprezentante sira hosi governu no setór privadu inklui emprezáriu sira ne’ebé mak fahe esperiénsia kona-ba kriasaun oportunidade serbisu ba foin-sa’e timor-oan iha ida-idak ninia área.
ministru edukasaun juventude no desportu, armindo maia, segunda ne’e halo abertura ba formasaun siénsia naturál no matematika iha munisípiu covalima hodi aumenta profesór 152 nia kapasidade no kuñesimentu iha área refere.

“ohin, ita halo abertura ba profesór sira-ne’ebé tuir formasuan iha área siénsia naturál no matematika primeiru no segundu siklu ba profesór 152 iha covalima, ne’ebé ita hala’o ba iha territóriu laran ba profesór hamutuk 800. formasaun ne’e ita hala’o ba profesór sira-ne’e sei hala’o iha territóriu nasionál,” ministru edukasaun juventude no desportu armindo maia hato’o ba jornalista sira, iha salaun eskola sekundaríu jerál públiku seran kotek, segunda ne’e.
governante ne’e hateten, formasaun ba profesór ne’e hetan apoiu hosi komisaun nasional unesco jakarta liuhosi komisaun nasional timor-leste ba unesco ne’ebe servisu hamutuk ho ministériu edukasaun juvemtude no desportu (mejd).
formasaun ba profesór sira-ne’e ho objetivu atu aumenta profesór sira-nia kapasidade iha área siénsia matematika ba primeiru no segundu siklu, ida-ne’e sai hanesan fundasaun bainhira labarik iha fundasaun la forte sei namlele.
tanba área siensia matematika iha timor-leste ladún forte entaun presiza hasa’e prefesór sira-nia kuñesementu atu bele transmite no atrai ba estudante sira.
“área siénsia matematika ita hatene ita timor ladún forte, entaun oinsá mak ita-nia profesór sira presiza iha kuñesimentu sufisiente, nune’e mós kapasidade atu bele transmite kuñesimentu no atrai ba estudante,” nia dehan.
ho nune’e, nia dehan, fomasaun durante loron lima (5) ne’e la’o ho di’ak nune’e ba futuru kontinua fó formasaun ba profesór sira.
“maske ho formasaun ne’e, ita labele garante 100% maibé formasaun no edukasaun prosesu ida dinamiku no kúrikulu mós ita presiza atu hadi’a tanba ita hatene situasaun dinamiku liu-liu ho covid-19,” nia dehan.
profesór eskola primaria bee-matan, virgilio afiano nahak reforsa, fomasaun loron ba profesór durante loron lima de’it sei la sufisiente ba profesór sira atu aprende lian maibé presiza aumenta loron.
“ha’u hanoin formasaun durante loron lima de’it ba ha’u tempu ne’ebé mak limitadu. ami atu aprende lian, ami presiza prolonga tempu hodi kontinua tuir formasaun tanba lian importante ba profesór sira bele estuda siénsia iha área oi-oin,” nia hateten.
formasaun ne’e, hetan partisipasaun másimu hosi profesór sira hosi postu administrativu hitu (7) iha munisípiu covalima.
banku nasionál komérsiu timor-leste (bnctl, sigla portugés), sesta ne’e, inaugura automated teller machine (atm) foun, lokaliza iha caicoli, eis obrigadu barak.
reprezentante bnctl inaugura atm center iha caicoli, eis obrigadu barak, sesta (08/04). francisco sony
fatin ne’e inaugura hosi prezidente konsellu admininistrasaun bnctl, antónio vitor no akompãna hosi vise-prezidente konsellu administrasaun, enkaregadu ceo, jestór no funsionáriu hosi sede sukursál dili.   
“objetivu lansa atm center foun atu fasilita kliente bnctl no kliente hosi banku seluk halo tranzasaun ho lais, seguru no konviniente durante 24 oras, tanba durante ne’e kliente sira atu foti osan sempre forma kleur, entaun ita kria atm foun sira hodi fasilita foti osan ho lais,” prezidente konsellu administrasaun bnctl, hateten iha fatin instalasaun mákina, caicoli.
 bnctl propoin instala atm p24 iha bobonaro no batugade
inisiativa ne’e loloos atu reliza ona iha tinan kotuk, maibé tanba situasaun covid-19, mak parte banku hola inisiativa realiza fali iha tinan ne’e,  ho totál orsamentu ba konstrusaun fatin hamutuk $49.500.
prezidente konsellu administrasaun bnctl, antónio vitor. francisco sony
“bainhira iha tinan oin iha kapitál di’ak, ita haree nesesidade hodi kontinua investe tan atm sira, nune’e bele halo atendimentu di’ak liután ba kliente sira,” nia akresenta.
iha atm center ne’e, iha tempu badak, sei tau mós mákina cash recycling machine (crm) hodi fasilita kliente sira halo levantamentu no depózita osan.
iha tinan ne’e, banku nasionál aumenta tan mákina foun hamutuk 27, atm drive thru rua, atm mobile lima, nune’e totál atm iha territóriu laran tomak hamutuk unidade 68.
reprezentante bnctl halo teste tranzasaun iha atm center iha caicoli, eis obrigadu barak, sesta (08/04). francisco sony
atu responde ba kliente iha kapitál dili, bnctl aumenta mákina atm hamutuk unidade 39 no totál hosi atm ne’e sei adere ba servisu p24.
nune’e, parte seluk banku nasionál mós lansa integrasaun pos bnctl ba rede p24, no union pay internasionál, hodi fasilita kliente halo tranzasaun iha loja supermerkadu, klínika estasaun kombustível, selu pasaporte, restaurante no seluk tan.
“tinan ne’e ita sei instala tan mákina pos foun unidade 100, nune’e totál mákina hamutuk 150. ita fazeadamente kontinua moderniza ita-nia servisu hodi mellora atendimentu ba kliente sira, iha rai-laran no mós iha rai-liur,” nia dehan.
prezidente autoridade munisipiu (pam) dili, guilhermina filomena saldanha ribeiro, segunda (16/05) ne’e inaugura uma kbiit laek (ukl) neen (6) iha  suku wenunuk no suku mantelolao, postu administrativu metinaro.

“uma kbiit laek hamutuk neen (6) kompostu hosi uma tolu (3) konstrui iha suku wenunuk no uma tolu (3) seluk konstrui iha suku mantelolao, ne’ebé mak hetan bensaun hosi reverendísimu pe. deonizo bere,” refere komunikadu imprensa ne’ebé agência tatoli asesu, tersa ne’e.
administradór postu wdministrativu metinaro, julio norberto, hateten bainhira prezidente autoridade munisípiu dili halo inaugurasaun ba uma kbiit laek ne’e, komunidade sente kontente tebes tanba bele hetan uma kbiit laek ida ne’ebé mak di’ak no kualidade.
autoridade ne’e hato’o agradese ba viii governu konstitusionál ne’ebé mak bele fornese ona uma kbiit laek ba povu kbiit laek sira hodi hela, tanba uma kbiit laek ne’e di’ak tebe-tebes tanba ne’e sira sujere nafatin katak ba oin bele kontinua nafatin ho uma kbiit laek ne’e atu bele fó nafatin ba sira seluk ne’ebé seida’uk hetan.
tuir nia, governu oferese ona uma kbiit laek hamutuk sia (9) ba benefisiáriu sira iha postu administrativu metinaro, ne’ebé kompostu hosi suku sabuli iha uma tolu (3), suku wenunuk konstrui uma (3) no suku mantelolao mós uma tolu (3).
iha serimónia inaugurasaun ba uma kbiit laek ne’e, governu aloka orsamentu hamutuk millaun $21.209,169,15, hodi implementa programa ukl refere.
alende ne’e, halo konstrusaun ukl ba benefisiáriu hamutuk 1,254 iha suku 442 iha timor-leste no kada uma ho kustu orsamentu $14,000,00 to’o $17,000,00.
 ministériu saúde (ms) relata kazu detetadu pozitivu foun na’in-tolu, rekuperadu 10 no kazu ativu 13.
“kazu detetadu foun ohin tolu, rekuperadu 10 no kazu ativu 13,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 21 abríl 2022 iha kumulativu kazu konfirmadu 22.857 no óbitu 130.
hosi horisehik mai ohin, laboratóriu nasionál saúde halo teste pcr  95,  kompostu vijilánsia sentinela laiha, rastreiu ba kontaku hitu, rastreiu aleatóriu rua, viájen internasionál 86 no follow up iha kuarentena laiha.
alende ne’e, totál teste pcr ne’ebé halo iha 20 abril 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 39,hanesan maubisse laiha, maliana   laiha, viqueque laiha, suai laiha, baucau laiha, ermera laiha, raeoa laiha, hngv  39,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 21 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,5%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  21 abríl  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 laiha.
 covid-19: kazu detetadu pozitivu na’in-ida no ativu 20
adidu imigrasaun embaixada repúblika indonézia iha timor-leste (kbri, sigla indonéziu), eben rifqy taufan sitopu, hateten, reprezentante timor-leste iha indonézia presiza halo aprosimasaun ho autoridade indonézia hodi timor-oan sira bele asesu ba visa on arrival (voa) bainhira tama indonézia.
“reprezentante timor-leste iha jakarta presiza ativamente halo pedidu hetan visa on arrival, hanesan adidu imigrasaun, ami hosi embaixada repúblika indonézia iha timor-leste fasilita no ajuda,” adidu imigrasaun kbri informaba agência tatoli, via telefónika, tersa ne’e.
nia dehan, daudaun ne’e, kbri kontinua halo esforsu hodi aprezenta proposta ba ministériu negósiu estranjeiru indonézia no ministériu justisa no direitu umanu, espesialmente sentru imigrasaun hodi timor-leste bele asesu voa, tanba haree ba nasaun rua ne’e iha istória no relasaun serbisu bilaterál ne’ebé metin.
“espera timor-leste bele tama nasaun asesu visa on arrival, nune’e bele livremente hetan viza, embaixadór indonézia no ami sei esforsu maka’as hodi timor-leste bele tama, tanba ami kompreende kondisaun iha ne’e no ita hanesan familía ida de’it,” adidu imigrasaun akresenta.
 timor-leste la hetan voa iha bali, kbri admite hanesan desizaun provizóriu
prosesu trata viza tama indonézia, liuhosi pedidu aplikasaun no aprovasaun vistu online ou direitamente ba kbri dili, ho tipu viza vizita ho folin $50 no ba kartu izin tinggal terbatas (kitas) ho folin $150.
bainhira timor-oan  hakarak tama indonézia ho  objetivu atu serbisu, tenke hetan rekomendasaun hosi ministériu traballu hosi indonézia no ba estudante tenke hetan rekomendasaun hosi ministériu edukasaun.
nia dehan, daudaun ne’e embaixada repúblika indonézia tuir de’it prosedimentu no regulamentu ne’ebé hasai hosi sentru imigrasaun iha indonézia maibé to’o agora embaixada rasik seidauk fixa folin ba tratamentu viza.
“karik iha eskola ka universidade ne’ebé ajuda prosesamentu vistu ka patrosinadór (sponsor), iha folin ketak fali maibé folin daudaun bele deside hosi governu indonézia. karik ema ruma ne’ebé selu to’o $300 ne’e dalaruma nia liuhosi ema ruma mak ajuda, ha’u-nia mensajen labele obriga-an hodi tama indonézia liuhosi dalan ne’ebé la loos tanba bainhira ita tuir dalan laloos mak ita selu ema karun,” adidu imigrasaun fó hanoin
governu indonézia liuhosi diresaun jerál imigrasaun, aumenta ona nasaun ne’ebé ninia sidadaun bele vizita bali no illa riau iha indonézia, ho falilidade voa, ba nesesidade turístika, hahú hosi loron 22 maret 2022.
ba sidadaun estranjeiru seluk ne’ebé tama indonézia liuhosi illa riau tenke iha rezidente permanente iha singapura, no ba sidadaun hosi nasaun seluk ne’ebé seidauk tama lista asesu voa, bele nafatin tama indonézia ho pedidu vistu online.
nasaun foun ne’ebé agora tama lista voa bainhira vizita bali hamutuk 42 hanesan áfrika súl, estadu unidu amérika, arábia saudita, arjentina, austrália, olandés, béljika, brazíl, brunei darussalam, dinamarca, filipina, finlándia, hungria, índia, grã bretanha, itália, no japaun.
hanesan mós, alemaña, kamboja, kanadá, koreia súl, laos, malázia, méxico, myanmar, noruega, frança, polónia, catarense, nova zelándia, seychelles, singapura, español, suécia, suíça, taiwan, tailándia, xina, tunes, peru, emiradu árabe unidu  no vietname.
aleinde ne’e, iha nasaun foun 25 ne’ebé bele asesu voa bainhira tama illa riau, ho kondisaun sidadaun ne’e iha rezidente permanente singapura, mak hanesan estadu unidu amérika, arábe saudita, austrália, olandés, brunei darussalam, filipina.
nune’e mós, índia, grã bretanha, itália, japaun, alemaña, kamboja, kanadá, korea súl, laos, malázia, méxiko, mianmar, frança, singapura, español, taiwan, tailándia, xina no vietname.
governu indonézia mós oforese fasililidade livre viza ba nasaun sia hodi vizita illa riau, maibé tenke iha rezidente permanente iha singapura, mak hanesan brunei darussalam, filipina, kamboja, laos, malázia, myanmar, singapura, tailándia no vietname.
parlamentu nasionál ratifika ona akordu kona-ba mobilidade entre estadu membru komunidade país lian portugés (cplp, siglá portugés), nune’e akordu ne’e bele vigór ona iha estadu timor-leste.

 governu aprova proposta rezolusaun ratifika akordu mobilidade estadu membru cplp
“rezultadu votasaun a-favór 45, kontra 0 no abstensaun 0, nune’e proposta rezolusaun númeru 9/v/4a aprovadu,” prezidente parlamentu nasionál, aniceto longuinhos guterres lopes, anunsiu liu hosi plenária iha parlamentu nasionál, segunda ne’e
tuir relatóriu paresér hosi komisaun b trata asuntu defeza, seguransa no negósiu estranjeiru ne’ebé lideradu hosi deputadu, josé agostinho sequeira ‘somotxo’, ho nia konkluzaun katak prezente proposta rezolusaun aprezenta kontribuisaun reforço laços humanos, solidariedade no fraternidade entre povu ka komunidade lian portugés sira-nia identidade.
nomós promove medida ho objetivu rezolusaun ba problema enfrenta hosi komunidade imigradas cplp iha estadu menbru no koordenasaun reforsu kooperasaun iha domíniu polítika imigrasaun, kada estadu legislar oinsá fasilita sirkulasaun sidadaun iha espasu cplp.
akordu reprezenta reforsu relasaun amizade no kooperasaun entre membru cplp ne’ebé importante tebes ba sidadaun cplp nian hotu iha faze inisiál determinante ba profesór, estudante, emprezáriu, ajente kulturál no atleta.
nune’e, komisaun b rekomenda atu ratifika akordu ne’e hodi kontribui ba reforsu fraternidade entre povu cplp ho faktu promove era foun iha domíniu sirkulasaun sidadaun.
ministra negósiu estranjeiru no kooperasaun (mnek), adaljiza magno, hateten mobilidade iha espasu cplp prepara planu kle’ur ona kuaze tinan 10 diskute.
“iha ita-nia tempu ka’er nu’udar prezidente rotativu cplp nian iha 2014-2016, ida-ne’e sai asuntu ita bele iha akordu ida entre membru nasaun cplp hodi iha akordu ida kona-ba mobilidade,” nia dehan.
tanba, tuir nia, sei fasilita sirkulasaun povu nasaun membru, tanba rekuiñese katak organizasaun sira sei bolu malu hanesan komunidade se sidadaun nasaun cplp laiha liverdade tama-sai, ida-ne’e mós hanesan obstakulu ida atu bele halo interasaun.
hafoin halo diskusaun naruk entre nasaun menbru nasaun cplp sira, ikus liu durante prezidénsia cabo verde nian aprezenta ona akordu mobilidade hodi ema hotu bele iha liberdade tama sai iha nasaun cplp hirak ne’e.
akordu ida-ne’e, bainhira ratifika liu-liu nasaun membru cplp nian sei estabelese tan prosesu ida bilateralmente.
“se timor-leste ratifika tiha sei halo inisiativa ko’alia ho nasaun sira seluk. ezemplu komesa ho portugál, brazíl, moçambique no angola hodi iha fila-fali akordu bilaterál ida, hodi estabelese akordu ida bazea ba tratadu ne’ebé mak ita atu ratifika,” bia esplika.
nia dehan, iha artigu 7 hosi akordu ne’e fó prioridade liu ba kategória lima iha nasaun membru cplp.
“akordu ne’e sei fó prioridade liu ba iha kategória sira hanesan dosente, profesór, emprezáriu hodi ita bele enkoraza emprezáriu sira hosi cplp investe iha ita-nia rain no ajente kulturál hanesan artista sira no mós estudante. kategória lima ne’e mak sai prioridade ba país sira atu estabelese uluk akordu bilateral, maibé ita iha liberdade estabelese komforme ita-nia regulamentu doméstika hodi ita bele hakarak fali aumenta tan kategória sira seluk,” nia dehan.
akordu ne’e nasaun membru nasaun cplp hotu-hotu ratifika ona, só hela timor-leste ho guine equatorial mak seidauk, nune’e se tl ratifika hotu sei informa ba sekretáriu ezekutivu cplp bele tama vigór.
primeiru-ministru, taur matan ruak, informa nia-parte hasai ona konvite hodi konvida nia omólogu ka xefe governu hosi nasaun seluk hodi bele mai partisipa serimónia pose ba prezidente repúblika eleitu, josé ramos horta, ne’ebé sei realiza iha 19 maiu 2022.

“ha’u la lembra lista maibé haruka ona balun, ita haree took sé mak sei mai no normalmente konvite sira tenke sai antesidénsia. ita-nia sai tarde loos tanba ita mós iha eleisaun, entaun lista sai tarde. ho ida nune’e, ida ne’ebé mak mai, ita sei simu partila alegria ho ita-nia nasaun ho populasaun,” xefe governu ne’e hateten ba jornalista sira hafoin ramata hala’o enkontru ho prezidente repúblika, francisco guterres lú olo, iha palásiu prezidensiál nicolau lobato, bairu pite, kinta ne’e.
durante sorumutu, xefe governu no xefe estadu ko’alia mós preparativu sira-ne’ebé la’o hela hodi garante katak bainhita to’o iha loron serimónia toma pose ne’e buat hotu bele la’o di’ak.
enkuantu, governu liu hosi ministéiru administrasaun estatál (mae) aloka orsamentu millaun $1.6 ba realizasaun atividade rua mak serimónia toma pose pr eleitu no komemorasaun loron restaurasaun imdepedensia ba dala-xx (20 maiu 2002-20 maiu 2022).
 pr lú olo preokupa ho folin sasán sa’e iha rai-laran
prezidente repúblika, francisco guterres lú olo, tersa ne’e, promulga dekretu-lei kona-ba atribuisaun subsídiu ba operadór transporte rodoviáriu públiku, aéro, marítimu nasionál no adkirente kombustível ba atividade agrikola no peska.

“iha 13 abríl 2022, konsellu ministru aprova dekretu-lei ne’e hodi hatan ba folin kombustível ne’ebé sa’e tanba efeitu hosi funu iha ukrania. iha dekretu-lei ne’e hateten katak situasaun  akontese iha ukrania provoka aumentu substansiál folin baril petroleu,  folin kombustível sa’e makaas ba konsumidór sira prejudika dezenvolvimentu atividade ekonómika país nian,” refere komunikadu imprensa ne’ebé agência tatoli asesu, hosi palásiu prezidensiál ncolau lobato, bairru pite, dili.
dekretu-lei ne’e estabelese subsídiu finanseiru ho natureza esesionáll no tranzitória ho objetivu hamenus impaktu ekonómiku hosi folin kombustível ne’ebé sa’e, atribui ba operadór transporte  públiku sira no ba adkirente kombustível destinadu ba atividade agríkola no piskatória.
subsídiu sei atribui liuhosi voucher kombustível ho montante korrespondente ho 100% hosi valór diferensa entre folin médiu hosi kombustível iha dezembru 2021 no folin kombustível ne’ebé aplika iha data emisaun voucher kombustível.
“ho voucher kombustível ne’e se litru ida sa’e hosi $1 ba $1,25, governu sei fó subsídiu sentavus 25,” nota ne’e hateten.
ministériu transporte no komunikasaun (mtk) prepara ona lista transporte rodoviáriu públiku hamutuk 3.871, aéreu rua no marrítima rua atu hetan subsídiu kombustível.
kestaun ne’e relasiona ho dekretu-lei númeru 18/2022 kona-ba atribuisaun subsídiu kombustível ba operadór transporte rodoviáriu públiku, transporte aéreu no marrítima nasionál, inklui adkirente kombustível destinadu ba atividade agríkola no piskatória, ne’ebé tempu badak governu sei implementa.
diretór jerál mtk, gaspar de araújo, hateten ohin ekipa legál no tékniku hosi liña ministeriál hanesan mtk, ministériu agrikultór no peska (map) no ministériu petróleu no minerál (mpm) halo enkontru hodi ko’alia pontu importante tolu.
“ami diskute, dahuluk, kada ministériu tenke prepara ida-idak ninia diploma, daruak, ami fó knaar ba mpm mak prodús voucher hodi haruka ba map no mtk distribui ba operadór transporte sira ne’ebé rejistadu ona no sei uza voucher ne’e ba estasaun kombustível iha territóriu tomak no ikus liu prodús diploma konjuta ne’ebé ohin finaliza ona aban (29/04) sei públika iha jornál repúblika no entra em vigor iha loron 01 maiu to’o 31 jullu, ho durasaun fulan-tolu,” diretór jerál informa ba agência tatoli, via telefónika, kinta ne’e.
 governu koordena mekanizmu implementasaun subsídiu kombustível ho entidade envolvidu
biban ne’e, diretór husu ba transporte públiku sira atu kontinua hala’o movimentu tanba la kleur tan sei hetan subsídiu kombustível.
“labele hasa’e tarifa tuir ita-boot sira-nia hakarak tanba iha tempu badak ita-boot sira sei hetan ita-boot sira-nia direitu,” nia apela.
lansa medida apoia kombustível
governu liuhosi reuniaun konsellu ministru iha loron 13 abril 2022 aprova dekretu-lei númeru 18/2022 loron 19 abril no promulga ona hosi prezidente repúblika iha loron 19 abril 2022, ne’ebé estabelese subsídiu kombustível.
 pr lú olo promulga dekretu-lei subsídiu kombustível
nune’e, atu garante estabilidade presu kombustível iha merkadu nasionál hodi evita impaktu negativu ekonomia ba konsumidór, maka lejizlativa ne’e fó biban ba governu halo intervensaun merkadu kombustível  liuhosi atribuisaun subsídiu ba operadór transporte sira.
“medida ne’e sei benefisia setór ne’ebé hetan liu impaktu folin kombustível sa’e, hanesan operadór transporte rodoviáriu públiku, operadór aéreu no marrítima nasionál, inklui ba kompradór kombustível ne’ebé destina ba atividade agríkola no peska,” ministru esplika liuhosi konferénsia imprensa iha slaun mtk, caicoli.
subsídiu ne’e sei realiza liuhosi vale deskontu (voucher) ida atu uza iha estasaun sira ne’ebé maka fa’an kombustível ho ninia montante ne’ebé korrespondente ba 100% hosi valór diferensa entre folin médiu gazolina ka gazóleu litru ida, iha dezembru 2021, folin gazolina ka gazóleu litru ida iha data fó sai voucher kombustível nian, ho konsiderasaun ba tipu kombustível nian no ninia karakterístika sira.
“ne’e signifika katak medida ida-ne’e sei permite benefisiáriu sira sei selu de’it valór médiu kombustível hosi fulan-dezembru tinan kotuk,” nia tenik.
mtk ne’ebé responsável ba pagamentu subsídiu ba operadór transporte rodoviáriu públiku, operadór aéreu no marrítima nasionál sira, enkuantu map responsável ba subsídiu ba kompradór kombustível ne’ebé maka destina ba atividade agríkola no peska.
“ita besik konklui prosedimentu sira ne’ebé nesesáriu hodi la kleur tan bele hahú pagamentu subsídiu ne’e,” nia salienta.
folin kombustível daudaun ne’e sa’e tanba kauza hosi situasaun polítika mundiál no funu entre ukránia no rúsia ne’ebé afeta ba nasaun hotu inklui timor leste.
 ekipa susesu hosi kandidatu prezidente repúblika períodu 2022 too 2027, ho númeru sorteiu 2, francisco guterres lú olo, kuarta ne’e, realiza diálogu ho apoiante no militante hosi partidu fretilin, partidu libertasaun popular (plp), kmanek haburas unidade nasionál timoroan (khunto) no  apoiante sira iha munisípiu manatuto.
iha diálogu ne’e, adjuntu sekretáriu jerál fretilin, josé reis, divulga knaar prezidente repúblika nian ba komunidade, programa prioridade kandidatu-nian no husu manatuto-oan atu fó votu lú-olo hodi reeleitu ba xefe estadu.
“knaar importante ida ba prezidente atu halo mak haree funsionamentu estadu nian hotu, prezidente mós tenke servisu hamutuk ho órgaun soberania tolu seluk hodi garante nasaun nia nesesidade, maske sira nia servisu keta-ketak, maibé objetivu ida de’it atu lori nasaun ne’e ba oin,” josé reis hateten liuhosi intervesaun iha manatuto.
reeleitu ba pr sei sai prezidente repúblika  ida ne’ebé hametin simbólu unidade nasionál hodi ka’er metin timoroan hotu liuliu tau matan ba povu nia moris ho dignu no iguál.
“importante liu mak sai xefe estadu ida ne’ebé tau matan ba povu hotu iha rai ne’e no sai hanesan komandante supremu ba forsa armada f-fdtl nian atu asegura pás no estabilidade iha nasaun ne’e,” nia esplika.
ho nune’e, josé reis husu ba manatutu-oan hotu atu haree fó votu konfiansa ba francisco guterres lú olo tanba iha kapasidade no kalma atu foti desizaun hotu ba distinu nasaun nian no sei garante estabilidade iha timor-leste no koopera di’ak ho governu atu aseleira prosesu dezenvolvimentu.
iha fatin hanesan, vise prezidente partidu libertasaun popular (plp), maria angelina lopes sarmento husu mós ba militante plp nian iha manatuto no militante partidu seluk sira atu vota ba lú olo iha eleisaun mai ne’e.
“ha’u husu ba ita hotu iha ne’e atu vota ba ita nia kandidatu lú olo tanba nia-ema ida ne’ebé firme iha nia desizaun no sei la halimar ho desizaun estadu nian,” nia rekomenda.
iha diálogu ne’e partisipa másimu hosi militante partidu fretilin, plp, khunto, frente mudansa (fm), os verdes de timor no seluk tan.
díalogu ne’e mós hetan seguransa másimu hosi polisia nasionál timor – leste (pntl) munisípiu manatuto no hetan  observa direita hosi komisaun nasionál eleisaun (cne-sigla portugés) no observadór internasionál sira.
 unijma setór iii deside apoia lú-olo iha eleisaun segunda volta
membru konsellu ministru (km) rona aprezentasaun hosi ministru koordenadór asuntu ekonómiku (mkae), joaquim amaral, kona-ba progresu sira ne’ebé alkansa ona iha prosesu adezaun timor-leste ba organizasaun mundiál komérsiu (omk).
“ohin ita rona aprezentasaun kona-ba nesesidade apoiu iha nível polítiku no tékniku ba prosesu adezaun nian, liuliu atu aselera elaborasaun ba lejizlasaun pendente no reforma interna sira, hodi fasilita atividade komersiál sira no kria ambiente ida favorável ba setór privadu, nasionál no estranjeiru, nune’e bele kumpre prinsípiu jerál omk nian,” ministru prezidénsia konsellu ministru interinu, rui augusto gomes, hateten hafoin reuniaun ezekutivu, iha palásiu governu, kuarta ne’e.
 29 abril, timor-leste sei aprezenta dokumentu omk iha jenebra
biban ne’e, ministru joaquim aprezenta mós roteiru indikativu ida iha faze prosesu tuirmai atu nune’e to’o tinan ne’e nia rohan prosesu adezaun timor-leste bele konklui ona.
antes ne’e, mkae realiza reuniaun datoluk ho komisaun interminiteriál adezaun  timor-leste ba omk iha loron (04/04) hodi fó apresizaun ba serbisu ekipa téknika ne’ebé aprezenta dokumentu molok aprezenta ba konsellu ministru no lori aprezenta iha reuniaun grupu traballu iha jenebra, iha loron 29 abril.
durante ne’e timor-leste hamutuk ho país 22 seluk sai observadór hodi akompaña prosesu no kumpre rekezitu hodi sai membru hanesan ho nasaun 164 sira seluk.
hanesan país observadór, governu estabelese grupu traballu ba omk hanesan komité traballu hodi halo preparasaun, negosiasaun, prienxe rekezitu no tuir enkontru koordenasaun ho estadu membru.
adezaun ba organizasaun mundiál ne’e ho hanoin ida katak governu bele halo parseria ho setór privadu nasionál no internasionál atu loke kampu traballu ba timor-oan.
omk hanesan organizasaun ne’ebé regula komérsiu entre país sira ho objetivu atu garante katak atividade komersiál hotu la’o ho forma fasil, livre, previzível no posível.
 organizasaun mundiál ba saúde (oms) sujere ba ema hotu atu prioritiza saúde ne’ebé ekitavel (hanesan) hodi  proteje sistema ekolojia no saúde atu bele harii sosiedade nia moris di’ak.
ho mudansa klimátika ne’ebé aumenta beibeik sai hanesan ameasa ida ne’ebé hasoru no kada tinan lakon ema tokon 13 nia moris, tanba kauza husi ambientál ne’ebé bele evita, nune’e oms apela ba ema hotu atu prioritiza saúde ne’ebé ekitavel no aselera prosesu sira hodi bele proteje sistema ekolojia no saúde atu bele harii sosiedade nia ben-estar.
“mudansa klimátika tau ita hotu nia saúde, ben-estar no fó risku ba ema billiaun barak nia dezenvolvimentu ne’ebé sustentavel iha rejiaun tomak no globalmente. ida ne’e mós empata progresu ne’ebé hala’o dékada ona hodi hamenus taxa moras ne’ebé relasiona ho mortalidade no morbidade nian. ita tenke foti asaun agora hodi proteje ita-an no planeta ida ne’e saudavel nafatin,” diretór rejionál oms rejiaun sudeste áziatiku poonam khetrapal singh, hateten iha nota ne’ebé tatoli asesu, sesta ne’e. 
mudansa klimátika ne’e tuir estimasaun bele aumenta tan númeru ema mate 250,000 kada tinan entre 2030 no 2050. tanba ne’e, “oms apela ba governu sira no ema hotu atu foti medida sira hodi bele proteje ‘ita-nia planeta, ita-nia saúde,’ hanesan tema ba loron mundiál saúde 2022”.
oms konsidera rejiaun sudeste áziatiku, ne’ebé iha populasaun liuhusi billiaun rua ne’e vulneravel tebes ba mudansa klimátika no númeru ema mate ne’ebé maka aas liu kauza husi mudansa klimátika.
udan boot no inundasaun ne’ebé akontese beibeik, inséndiu florestál no tempu bailoron ne’ebé kauza husi mudansa klimátika fó ona impaktu bo’ot ba saúde no meiu ba moris no kauza sofrimentu ne’ebé bo’ot, problema saúde mentál, mate no ema muda ka dezlokamentu, iha nivel globál no mós iha rejiaun nia laran.
temperatura ne’ebé aumenta sai hanesan surtu prinsipál ba moras infesioza, stroke, trauma no mate tanba rai manas. bainhira labele kolleta ne’ebé liga ho mudansa klimátika ne’ebé kauza má-nutrisaun no deznutrisaun.
“hanesan mós ho polutante ne’ebé estraga ita-nia ár no fó impaktu ba ita-nia saúde. globalmente populasaun liuhusi pursentu 90 mak dada iis ár pulosionadu ne’ebé rezulta ema tokon 7 mak mate kada tinan inklui ema tokon 2.4 mak mate iha rejiaun sudeste áziatiku,” refere nota ne’e. 
nune’e mós pandemia covid-19 ida ne’e mós aumenta tan  desizaun politíka, sosiál no ekonomia ne’ebé dezigual no la sustentavel.
“ita iha oportunidade dala ida hodi transforma, no iha mudansa ne’ebé dura ba tempu naruk. pandemia covid-19 hatudu ona mai ita katak bainhira foti desizaun ne’ebé transparente, tuir evidénsia, no inkluzivu, ema hotu sei fó apoiu ba politika ida ne’ebé forte no bele proteje sira-nia saúde, família no ben-estar,” diretora rejionál  ne’e afirma. 
oms apela ba nasaun sira hotu atu bele fó prioridade ba saúde ne’ebé ekitavel agora no jerasaun futuru mak inklui investimentu ba longu prazu, orsamentu ne’ebé di’ak, protesaun sosiál, no estratejia legal no fiskál hodi permiti sosiedade atu bele moris di’ak no hodi realiza ema hotu nia direitu ba saúde no dezenvolvimentu enkuantu proteje ita-nia planeta, no medida prioridade sira seluk.
dahuluk, projete no prezerva fonte ba saúde umana; natureza. hadi’ak kualidade ár, suporta ba florestasaun no agrikultura sustentavel no haforsa sistema saúde.
daruak, investe iha serbisu saúde esensiais husi bee no saneamentu ba enerjia moos iha fasilidade saúde. ida ne’e mós aliña ho deklarasaun malé iha tinan 2017, hodi harii fasilidade saúde ne’ebé reziliente ba klimátika no promove prátika sira mak amigavel ba ambiente.
datoluk,  garante transformasaun enerjia saúde ne’ebé lais. enkuantu nasaun sira iha rejiaun halo ona progresu ne’ebé di’ak ba enerjia renovavel, aumenta asaun ne’ebé presiza, akompaña ho aplikasaun ba padraun ár ne’ebé iha kualidade.
dahaat, promove sistema ai-han ne’ebé sustentavel no saudavel. moras barak mak kauza husi menus ai-han ka konsume hahan prosesa iha lata no bebida midar sira mak hanesan kontribudór ba moras la hada’et
dalima, harii sidade ida ne’ebé saudavel no amigavel ho espasu públiku ne’ebé saudavel hodi bele enkoraja atividade fiziku, hamenus emisaun gas no asidente trafíku.
“ita iha tempu importante tebes desizaun no asaun sira ne’ebé ita foti agora bele aumenta estraga sistema ekolojia ne’ebé sustenta saúde umanu no ben-estar, ka bele promove mundu ida ne’ebé saudavel, justu no furak liu. ita tenke serbisu hamutuk hodi kombate krize klimátika, proteje saúde ba ema hotu no garante jerasaun futuru ida ne’ebé di’ak liu,” nia akresenta. 
selebra loron mundiál saúde, ms-oms kuda ai-oan atu proteje saúde ambientál
ministériu edukasaun juventude no desportu (mejd) daudaun ne’e prepara hela parte téknika atu aselera prosesu elaborasaun kurríkulu rekorrente ba sekundáriu no halo estudu termu ka enkuadramentu legál atubele halo preparasaun ba enkontru sira.
“ha’u hanoin kurríkulu rekorrente ba nível ensinu sekundáriu daudaun tama hela iha faze preparasaun, maibé ba nível ensinu báziku hosi primeiru to’o terseiru siklu elabora hotu ona. ensinu sekundáriu maka ita planu ba tinan 2022, ne’ebé iha hela prosesu elaborasaun kurríkulu,” vise-ministru edukasaun juventude no desportu, antónio guterres, relata ba agência tatoli, via telefónika, sesta ne’e.
 tlce husu governu elabora kurrikulum nível sekundáriu iha ensinu rekorrente
tuir governante ne’e, mejd kontinua de’it prosesu ne’ebé antes ne’e iha ona no asuntu ne’e hanesan prioridade.
“ami mai iha tinan 2020 atu kontinua hatutan esforsu elaborasaun kurríkulu. tanba ami haree katak asuntu ne’e prioridade duni atu hasa’e nível rekorrente ba ensinu sekundáriu, ne’ebé la loos kestaun foin hanoin, ne’ebé to’o ona iha tempu ida-ne’e tenke avansa ba oin,” nia akresenta.
nune’e, vise-ministru kompromete katak tinan ne’e sira tenke implementa, tanba ne’e halo hela esforsu atu atinje kompromisu ne’ebé hatuur ona iha planu no programa sira.
“ko’alia kona-ba enkuadramentu legál tenke halo mós alterasaun ba dekretu-lei sira no prosesu ne’e tenke submete ba leten hodi hetan desizaun ruma. ne’e duni elaborasaun kurríkulu ba ensinu sekundáriu nu’udar nesesidade ne’ebé sai ezijénsia ida tanba maluk barak mak kestiona. tanba ne’e mejd kria ekipa téknika atu halo serbisu,” nia dehan.
tuir vise-ministru, prosesu elaborasaun rasik ninia kompeténsia kabe ba responsabilidade diresaun nasionál ensinu rekorrente no ba prosesu ne’e presiza fundu.
tuir dadus hosi mejd, hahú tinan 2015 to’o 2020 bainhira estabelese edukasaun nível ensinu rekorrente, konsege atinje númeru estudante finalista hosi ensinu báziku siklu 1,2 purvolta 838, kompostu hosi feto 314 no mane 524.
hosi totál númeru ne’e iha mós ema ho defisiente 45, kompostu feto 18 no mane 27 mak gradua ona hosi programa ensinu rekorrente.
vise prezidente bankada frente revolsionáriu independente (fretilin) iha parlamentu nasionál, deputadu antoninho bianco, husu lidér nasionál atu tuur hamutuk hodi ko’alia ba malu lori dezenvolvimentu nasaun ba oin.

“hanesan ita akompaña durante ne’e no aproveita husu lidér nasionál sira tempu to’o ona tuur hamutuk hodi ko’alia ba malu no rona malu, halo tuir malu ba interese povu hodi lori moris di’ak,” deputadu fretilin ne’e levanta iha plenária parlamentu nasionál, segunda ne’e.
bele diferensa polítika no ideia maibé presiza tuur hamutuk, la’ós tempu atu kompara malu sé mak halo barak liu iha rai ida-ne’e.
prosesu eleisaun prezidensiál ne’ebé la’o liu ba povu hatudu nia maturidade hakmatek no iha esperansa boot ba dezenvolvimentu mak moris di’ak, nune’e lidér sira presiza fó laran ba malu lori prosesu estadu ba oin.
“tempu to’o ona hatudu ba jerasaun foun sira, hakbesik no ko’alia ba malu hodi hatutan luta liberta povu hodi mukit no lori moris di’ak ba povu,” nia dehan.
deputadu khunto, antónio verdiál, hateten aseita ho hanoin ne’e hodi hafanu lidér polítiku sira atu hamutuk fó liman ba malu hahoris estadu ne’e lori moris di’ak ba povu timor-leste.
deputadu frente mudansa, isabel maria fretias, felisita kandidatu prezidente repúblika na’in-rua ne’ebé konsege lori prosesu demokrásia la’o ho di’ak no susesu lori povu ba prosesu ida ne’ebé hatudu maturidade polítika no demokrátiku.
nia lori bankada frente mudansa nia naran, kongratula mós prezidente repúblika eleitu ba períodu 2022-2027.
“ami-nia felisitasaun mós ba prezidente eleitu josé ramos horta no espera katak votu konfiansa ho esperansa futuru ne’ebé prosperu hametin unidade nasionál di’ak, no metin liután hamutuk ho kamada sosiedade tomak no espesiál unidade hosi lidér nasaun tomak,” nia dehan.
 cne konklui apuramentu nasionál no deside votu 1.200 sai válidu
sekretáriadu tékniku administrasaun eleitorál (stae) covalima hamutuk ho ofisiál komisaun nasionál eleisaun (cne, sigla portugés) halo verifikasaun ba bulletin votu edentifika tahan 138 mak sei la uza tanba nakles no balun númeru seriál laiha.

“durante ami halo vrifikasaun ba buletin votu, ami identifika fola 138 mak ita labele uza, tanba bulrtin votu balun nakles, foer no balun laiha númeru seriál entaun buletin hirak ne’e ita labele uza,” diretór stae covalima, francisco gusmão, informa ba agência tatoli, iha nia knar fatin, kampung baru, tersa ne’e.
stae simu materiál sensitivu ho non sensitivu iha loron 11 fulan marsu ne’e, ho totál livru buletin votu hamutuk 1070 no urna 240. 
bazea ba verfikasaun durante loron haat ne’e, brigada stae no ofisiál cne halo verifikasaun identifika livru ida ho tahan 138 mak labele uza tanba balun aat, fo’er, nakles no laiha númeru seriál entaun stae asegura iha munisípiu hodi labele haruka ba iha sentru votasaun sira.
stae identifika bulletin votu nia tahan ne’ebé mak labele uza hosi sentru votasaun sira mak hanesan sentru votasaun ebc beco, eskola café, ebf ave maria, ebf alastehen iha postu administrativu fatumea, ebf orbiti iha postu administrativu maucatar no ebf ogues. 
daudaun ne’e stae finaliza ona halo verifikasaun materiál sensitivu, falta materiál non sentitivu maibé atu halo pakotementu hodi distribui ba iha sentru votasaun sira, sentru votasaun usecai seidauk iha lista votante no menus númeru seriál atu xave urna.
dadus hosi stae haktuir, eleitór ne’ebé atu ezerse sira-nia direitu iha loron 19 fulan marsu ne’e hamutuk 47,807 ne’ebé kompostu hosi mane 2,4446 no feto 2,3361.
sentru votasaun iha munisípiu covalima hamutuk 80 no estasaun votasaun 92.
 ministériu saúde relata, kazu  detetadu pozitivu foun na’in-sia, rekuperadu  20  no kazu ativu 108.
“ohin kazu detetadu foun sia, rekuperadu 20 no kazu ativu 108,” refere nota nota ne’ebé agência tatoli asesu, kuarta ne’e.
nune’e, hahú 21 marsu 2020 to’o 09  marsu 2022  iha kumulativu kazu konfirmadu 22.777 no óbitu 129.
hosi horisehik mai ohin, laboratóriu nasionál saúde halo teste pcr 254, kompostu vijilánsia sentinela ida, rastreiu ba kontaku 15,  rastreiu aleatóriu 40, viájen internasionál 195,  follow up iha kuarentena tolu.
alende ne’e, totál teste pcr ne’ebé halo iha 08 fevereiru  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 148 hanesan maubisse neen, maliana 13, viqueque laiha, suai 14,  baucau 11, ermera laiha, raeoa 16, hngv 87,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 08 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,5%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,9% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,5/100 mil abitante.
iha loron  09 marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu lima, baixa ho covid-19  hamutuk lima.
 covid-19: kazu detetadu pozitivu na’in-neen no ativu 119
autoridade nasionál petróleu no minerál (anpm), sesta ne’e, fó sai rezultadu konkursu públiku lisensiamentu petrolíferu segunda ronde períodu 2019/2022 ba bloku 18 kompostu hosi tasi-laran 11 no rai-maran hitu, ne’ebé hatudu empreza lima sai manán-na’in.
empreza lima kompostu hosi empreza nasionál rua no internasionál tolu, hanesan iha bloku rai-maran iha timor gás no petróleu, empreza públika (timor gap, e.p) ba bloku a, eto, lda ba bloku b, hts exploration ba bloku f, enkuantu iha tasi-laran iha eni austrália b.v ba bloku p, no santos ba bloku r.
prezidente anpm, florentino soares ferreira. francisco sony
“empreza sira ne’e sei asina kontratu iha juñu tinan ne’e no sei implementa projetu. ita sei iha konferénsia simeira enerjia mina iha loron 14 to’o 16 juñu, entaun ita sei asina kontratu partilla produsaun ka production sharing contracts (psc),” prezidente anpm, florentino soares ferreira, informa ba agência tatoli, iha suai room, timor plaza.
maski iha lisensiamentu petrolíferu ba bloku 18, maibé foin bloku lima maka atu dezenvolve, enkuantu seluk seidauk.
“maneira ne’ebé anpm sei halo ba oin mak promosaun no halo ajudikasaun diteita. ita bele fó ba empreza ne’ebé interese, ita bolu sira hodi halo negosiasaun, ida-ne’e sei loke oportunidade, maski foin empreza lima mak hetan maibé ne’e sorti di’ak ba timor-leste tanba iha situasaun difísil hanesan covid-19 maibé bele lori investidór mai, kompara ho nasaun seluk,” nia akresenta.
 anpm publika dokumentu empreza hitu konkore lisensiamentu petrolíferu bloku 18
governu liuhosi anpm hakarak realiza simeira hodi muda perspetiva ema hotu, liuliu timor-oan kona-ba indústria petrolífera.
“ita-nia objetivu fundamentál mak fó oportunidade ba timor-oan hasoru empreza internasionál iha indústria petrolífera, minerál no gás,” florentino soares hato’o.
anpm fó rezultadu konkursu públiku lisensiamentu petrolíferu segunda ronde períodu 2019/2022 ba bloku 18, iha suai room, timor plaza, sesta (22/04). francisco sony
bainhira asina ona kontratu, empreza sira hahú serbisu iha área identifikadu tanba hafoin akordu vigór ona, loron efetividade implementasaun kontratu partilla produsaun mós hahú daudaun.
aleinde ne’e, empreza internasionál ne’ebé sai manán-na’in ba bloku sira, ba oin sei estabelese sede iha timor-leste nune’e bele kontrata timor-oan ba serbisu.
“ita iha esperiénsia iha rai-maran, timor resources emprega timor-oan kuaze ema 1.000 hodi hetan oportunidade partisipa iha sísmiku. entaun bele loke oportunidade durante prosesu sízmiku bele kontrata no emprega timor-oan,” nia tenik.
tuir estimasaun, bainhira empreza lima asina ona kontratu serbisu, iha inísiu iha rai-maran sei hahú halo peskiza no bainhira halo sízmiku bele kontrata timor-oan halo serbisu.
mapa bloku 18. imajen/anpm
“ida-ne’e depende ba bloku, karik hetan difikuldade iha terrenu, númeru ne’e bele aumenta, maibé foufoun empreza lima sei fó serbisu ba ema entre 500 to’o 1.000 ba períodikamente la’os kontrata tinan barak. bainhira sira halo ona sízmiku no perfurasaun mak bele fó serbisu ba ema bele to’o 200, maibé iha tasi-laran ne’e númeru sei liu ida-ne’e,” nia informa.
to’o etapa ne’e, prezidente anpm konsidera hanesan momentu importante ba timor-leste tanba fó oportunidade di’ak atubele haree tan rikusoin mina no gás ne’ebé iha tanba kampu petrolíferu bayu-undan besik maran ona.
 projetu ccs sai alternativa bainhira mina iha kampu bayu-undan maran
iha loron 03 outubru 2019, primeiru-ministru, taur matan ruak, lansa konkursu públiku ba mina no gás hamutuk bloku 18.
tuir planu antes ne’e, lisensiamentu konkursu públiku segunda ronda sei termina iha loron 01 outubru 2021, maibé anpm deside hodi mantein hodi la’o tuir lala’ok indústria petrolífera, nune’e extende konkursu no fó oportunidade no tempu ba empreza internasionál no nasionál prepara dokumentu no submisaun ba konkursu ne’e.
durante tinan 2020 no 2021, anpm hamosu estratejia foun hodi halo promosaun ba lisensiamentu ne’e, liuhosi organiza konferénsia balun hanesan simeira energia timor-leste ba daruak iha tinan 2020 no simeira enerjia timor-leste ba datoluk iha tinan 2021 liuhosi virtuál inklui fórum ne’ebé foka liu ba rekursu timor leste.
antes ne’e, anpm mós partisipa iha eventu oin-oin hodi halo promosaun ba lisensiamentu segunda ronda, hanesan nape no otc 2021, adipec 2021 no african oil week 2021.            
reitór universidade nasionál timor lorosa’e (untl), joão soares martins, konsidera kursu avansadu formál bele kontribui ba dezenvolvimentu siénsia.
“papel universidade mak tenke promove kursu mestradu no doutoramentu sira atubele promove atividade peskiza, investigasaun no inovasaun hodi bele kontribui ba dezenvolvimentu siensia ein jerál,” reitór untl hateten ba agência tatoli, iha fundasaun oriente, bairro formosa, kinta ne’e.
reitór hato’o lia hirak ne’e iha ámbitu lansamentu kursu mestradu untl ba tinan akadémiku 2022.
“hanesan avansu ida, tanba papel universidade ida mak halo peskiza, maibé atividade ne’e atu lao di’ak tenke iha kursu mestradu di’ak, se lae peskiza ne’e labele la’o,” nia akresenta.
 inisia kursu mestradu, messk enkoraja untl asegura prosedimentu legál no institusionál
aleinde ne’e, untl iha númeru kursu mestradu ne’ebé preparadu hanesan kursu iha área medisina tropikál, estudu páz no konflitu, área dezenvolvimentu komunitária, lian portugés, no matemátika.
“daudaun kursu ne’ebé preparadu atu hakat ba garadusaun maka kursu mestradu ba jestaun ekonomia aplikada. ita mós reativa programa mestradu no aproveita lansa kursu mestradu ba tinan akadémiku 2022, ne’ebé sira ne’ebé uluk funsiona ona no sei loke iha tempu badak,” nia akresenta.
nune’e, reitór universidade públiku ne’e agradese ba entidade ne’ebé envolve iha programa ne’e hodi bele prepara simu daudaun ona estudante iha anu letivu foun no garante katak setembru 2022 kursu ne’e bele realiza ona.
responsável  postu saúde ogues, carlos da cunha moniz, informa estudante hosi eskola bázika sentrál (ebc, sigla portugés) ogues no eskola téknika vokasionál cristál na’in-318 simu ona imunizasaun vasina pfizer doze dahuluk.

“vasinasaun ba estudante sira ho idade 12 to’o 18 iha loron 31 fulan marsu ne’e, estudante sira ne’ebé simu ona vasina doze dahuluk hamutuk na’in-318 ne’e kompostu hosi estudante hosi eskola bázika sentrál ogues no eskola tékniku bokasionál cristal,” carlos da cunha informa ba agência tatoli, iha salaun administrasaun covalima, kampung baru, tersa ne’e.
estudante na’in-318 ne’e mai hosi eskola bázika sentrál ogues hamutuk na’in-249 ne’ebé kompostu hosi mane 123 no feto 126 no estudante hosi eskola téknika vokasionál cristál hamutuk na’in-69 ne’ebé kompostu hosi feto 44 no mane 25.
“durante ne’e, ami pesoál saúde simu kritika hosi estudante sira-nia inan-aman, maibé ami halo esplikasaun ba sira kona-ba benefisiu hosi vasina atu prevene oan sira hosi moras covid-19 ne’ebé agora daudaun mundu preokupa,” nia relata.
maske pesoál saúde simu kritíka hosi estudante sira-nia inan-aman maibé pesoál saúde sira kontinua hala’o sira-nia servisu hodi halo imunizasaun vasina pfizer doze dahuluk ba estudante sira hodi bele prevene transmisaun covid-19.
antes ne’e, iha loron 17 fulan-marsu tinan ne’e, diretora servisu saúde covalima, maria fátima moniz hateten, servisu saúde distribui ona vasina pfizer ba postu administrativu sira hanesan postu fatumea vial (frasku) 13, fatululik vial 10, fohorem vial 10, maucatar 14, suai vila 88, tilomar vial 28 no postu administrativu zumalai vial 20.
ho nune’e, estoke vasina pfizer ne’ebé servisu saúde covalima simu hosi governu sentrál iha nasionál hamutuk vial 200 ne’ebé distribui ona ba sentru saúde hitu (7) iha munisípiu covalima.
ekipa konjunta kompostu hosi ministériu transporte komunikasaun (mtk), ministériu defeza (md) hamutuk ho enkaregadu emabaixada estadu unidu amérika (eua) iha timor-leste, segunda ne’e, hala’o vizita ba aeroportu internasionál prezidente nicolau lobato, comoro, ba kontinuasaun dezenvolvimentu infraestrutura aeroportu.
ministru trasporte no komunikasaun, josé agostinho da silva. francisco sony
ministru transporte komunikasaun (mtk), josé agostinho da silva, hateten, vizita ne’e nu’udar kontinuasaun atividade ne’ebé forsa eua hamutuk falintil-forsa defeza timor-leste (f-fdtl) finaliza ona hanesan konstrusaun armazen no lutu perímetru iha projetu reabilitasaun aeroportu baucau.
“ohin ita kontinua mai vizita ita-nia aeroportu comoro no haree situasaun reál ne’ebé konsellu administrasaun aeroportu no navegasaun áerea timor-leste, empreza públiku (anatl, e.p) hasoru hanesan problema eletrisidade, ekipamentu sukoru, rekursu umanu no buat barak ne’ebé ohin hato’o,” ministru hateten iha aeroportu comoro.
 timor-leste selebra akordu finansiamentu ho parseiru hodi dezenvolve aeroportu comoro
nune’e, ohin vizita ne’e hamutuk ho enkaregadu embaixada eua, tom daley, hodi haree parte ne’ebé presiza hetan apoiu.
ministru defeza, filomeno da paixão de jesus, ministru trasporte no komunikasaun, josé agostinho da silva no enkaregadu negósiu embaixada eua iha timor-leste, tom daley, halo vizita no haree kondisaun aeroportu comoro, segunda (11/04). francisco sony
“parte governu sei haree katak daudaun ekipa liña ministeriál halo hela preparasaun ba konstrusaun aeroportu comoro. bazeia ba reuniaun iha semana katuk, tékniku sira konklui ona serbisu. ita espera bele alkansa ba prosesu konkursu iha komisaun nasionál aprovizionamentu (cna) nune’e ita bele aselera prosesu,” nia akresenta.
orsamentu ne’ebé prepara ba konstrusaun aeroportu internasionál hosi parte governu hamutuk milliaun $30 no apoiu hosi governu japaun milliaun $42, hosi austrália sei iha prosesu nia laran, no hosi empréstimu banku dezenvolvimentu asíatiku (adb, sigla inglés) hamutuk milliaun $130.
ministru defeza, filomeno da paixão de jesus. francisco sony
iha fatin hanesan, ministru defeza, filomeno da paixão de jesus, hateten, vizita ne’e hodi hetan ideia ba konstrusaun aeroportu.
“ohin ha’u mai hamutuk ho komadante aérea f-fdtl no enkaregad embaixada eua, ho objetivu hetan ideia ba aeroportu ida funsiona ne’e hanusa. tanba daudaun estadu amérikanu prontu fó apoiu ba komponente aérea no tinan ida-ne’e nia rohan timor-leste sei hetan oferta avizaun  survilánsia ida hosi amérika, ne’ebé antes ne’e ita-nia pilotu ho mekániku sira sei ba halo estudu iha illa rodhe,” nia tenik.
enkaregadu embaixada eua iha timor-leste, tom daley. francisco sony
enkaregadu embaixada eua iha timor-leste, tom daley, hateten nia parte apresia tanba bele vizita aeroportu comoro hodi haree torre kontrolu, estasaun bombeiru inkluis fasilidade aeroportu nian.
“ba difikuldade sira ne’ebé ohin ami haree, ba oin bele serbisu hamutuk ho governu timor-leste atu haree saida mak ami bele halo hodi ajuda saida mak aeroportu presiza. ha’u kompriende katak prosesu konstrusaun ne’e daudaun la’o hela no ami labele halo buat ruma ne’ebe mak interfere ba  prosesu rekonstrusaun ne’e,” nia dehan.
fatin sira ne’ebé ohin akipa konjunta halo vizita mak hanesan eskritóriu anatl, fatin kontrolu aviaun, fatin pasajeiru tama sai aeroportu, fatin bombeiru no ikus mak fatin komponente aérea.
grupu welera sei lori tais hali mean reprezenta tais munisípiu viqueque tuir kompetisaun iha nível nasionál ne’ebé organiza hosi munistériu turismu, komérsiu no indústria (mtki) iha maiu 2022 hodi komemora loron restaurasaun independénsia.
“razaun ami lori tais ne’e kompete iha nasionál tanba kultura tais viqueque maka hali mean. daudaun ami prepara kondisaun kompete soru tais  iha nasionál, ami sei prepara materiál soru tais, kabas no roupa ba grupu sira uza iha kompetisaun,” koodenadora grupu welera, joana sarmento, hateten ba agência tatoli, iha suku uma kiik, segunda ne’e.
 grupu welera sai vensedór dahuluk kompetisaun soru tais iha viqueque
kompetisaun nasionál sei envolve munisípiu 12 inklui rejiaun administrativa espesiál oé-cusse ambeno (raeoa).
grupu welera harii iha tinan 2016, iha aldeia luha, suku uma kiik, postu administrativu viqueque villa, ne’ebé daudaun halo atividade prodús tais hodi fa’an.
“ami hetan osan hosi soru tais. iha tinan 2016 ami halo proposta ba sekretaria estadu igualdade no inkluzaun (seii) no hetan apoiu orsamentu hamutuk $1.500 hodi ami uza to’o agora hodi sosa materiál halo tais,” nia akresenta.
nune’e, hafoin halo produsaun grupu ne’e fa’an iha merkadu viqueque villa iha loron sábadu no domingu tanba seidauk hetan fatin própriu.
“rendimentu hosi fa’an tais hodi selu oan sira-nia eskola, halo uma no balun uza ba nesesidade uma-laran nian,” nia tenik.
mtki realiza kompetisaun soru tais ba feto foin-sa’e sira hodi promove eransa kulturál, hahú iha loron 06 to’o 11 abril, ne’ebé grupu welera sai vensedór dahuluk no hetan osan hamutuk $200 ho sertifikadu inklui partisipa kompetisaun iha nasionál iha maiu 2022.
servisu rejistu no verifiksaun emprezariál, institutu públiku (serve, i.p) ezekuta ona orsamentu jerál estadu (oje) 2022 ho montante $1.037.937,39 (34,9%) iha trimestre dahuluk (janeiru to’o marsu) hosi totál alokasaun $2.537.259.
“ezekusaun kompostu hosi kompromisu $152.620,52, obrigasaun $572.940,48, atuál $312.376,39, nune’e saldo $1.499.321,61,” diretór ezekutivu serve, i.p, florêncio sanches, informa ba agência tatoli, iha ninia knaar fatin, hudi-laran, kinta ne’e.
 serve rejista empreza foun 4.200 iha tinan 2021
orsamentu tinan 2022 ba serve, i.p aloka ba bens no servisu $2.537.259, saláriu vensimentu laiha, kapitál menór laiha, kapitál dezenvolvimentu laiha no transferénsia públika laiha.
“tinan ne’e ita husu orsamentu ba renovasaun estabelesimentu sukursál serve, i.p nian iha munisípiu hotu, entaun hetan osan hamutuk $100.000 iha tinan ne’e, nune’e kada munisípiu hetan $10.000 atu hadi’a edifísiu sira hanesan, janela ruma a’at karik atu hadi’a,” diretór ezekutivu relata.
hosi totál alokasaun orsamentu tinan tomak ba instituisaun ne’e, fahe ba trimestre dahuluk ho montante $634.314,75 (25%), ezekuta ona $236.516,88, nune’e saldo ne’ebé falta $397.797,87.
iha aspeitu jerál, saldo atuál serve, i.p rejistadu to’o loron 31 marsu 2022 ho montante $2.300.742,12.
serve iha programa rua hanesan boa-governasaun no jestaun instituisionál ho investimentu no diversifikasaun ekonomia, sub-programa rua no atividade rua.
ministériu edukasaun juventude no desportu (mejd) hamutuk ho mercy corps, asina nota entendimentu atu kolabora reforsa reziliénsia ambientál inklui responde ba dezastre naturál no mudansa klimátika.
tuir diretór jerál edukasaun ensinu ministériu edukasaun juventude no desportu (mejd), luís manuel, inisiativa ne’e hodi hatan ba problema jestaun lixu plástiku ne’ebé la apropriadu hodi estraga ambientál.
diretora mercy corps iha timor-leste, jules keane no diretór jerál edukasaun ensinu mejd, luís manuel fernandes, troka nota entendimentu hafoin asina akordu, iha salaun hotel timor, sesta (28/01). antónio gonçalves
“atu kombate ka redús lixu plástiku iha ita-nian nasaun, presiza kolaborasaun ema hotu nian. tanba ne’e, akordu ne’ebé ita halo ho mercy cops, bele loke oportunidade atu aselera programa iha tinan ne’e. klaru asina termu referénsia ne’e importante, hodi ita hahú ona atividade, labele hein tan tinan ida ou rua tuir mai, tanba lixu plástiku bele lori impaktu negativu ba ambiente,” diretór jerál hateten iha hotel timor, sesta ne’e.
 governu prevee millaun $18 mellora jestaun lixu iha dili
nune’e, mejd sei halo sensibilizasaun ba eskola hotu atu hamutuk halo esforsu ba redusaun lixu iha eskola sira.
seremónia asina nota entendimentu entre mejd no mercy corps kona-ba reforsa reziliénsia ambientál, iha salaun hotel timor, sesta (28/01). antónio gonçalves
“esforsu ne’e tenke mai hosi ema hotu iha parte edukasaun, hanesan mestre no alunu iha eskola hotu. ministériu sei hatama iha planu atu halo kampaña ba eskola atu hotu-hotu bele hatene impaktu lixu plástiku ba ambiente,” nia akresenta.
hafoin asina termu referénsia, sei disponibiliza meiu hosi servisu inspetivu, ne’ebé fahe ona ba eskola hotu.
“meiu ida-ne’e atu kontrola ka haree konsiderasaun hosi eskola sira, kona-ba aplikasaun sistema redusaun lixu. bainhira sira la kumpre no la tau konsiderasaun, maka ita sei foti medida ruma ba hahalok sira ne’e,” nia tenik.
diretora mercy corps iha timor-leste, jules keane. antónio gonçalves
nune’e mós, diretora mercy corps iha timor-leste, jules keane, konsidera labarik no joven sira maka sai xave importante hosi populasaun, atu hasa’e konsiénsia sosiedade kona-ba ambiente.
“jestaun plástiku ne’ebé la apropriadu no risku dezastre ne’ebé aumenta tanba mudansa klimátika. eskola nu’udar plataforma krítiku atubele dezeñu informasaun di’ak kona-ba mudansa hahalok no empodera estudante sira sai ajente ba mudansa, hahú hosi sira-nia uma laran rasik no kria advokasia ambiente ba tempu naruk,” nia tenik.
liuhosi integrasaun ba atividade edukativu, kolaborasaun entre mejd ho mercy corps sei fó tulun ba estudante sira atu dezenvolve kompeténsia no estratéjia sira ne’ebé sei kontribui hodi proteje timor-leste ninia beleza naturál, saúde no seguransa povu, ho preparasaun hasoru risku ba inundasaun iha área urbana no risku alterasaun klimátika.
ho nune’e, tuir jules keane, kolaborasaun ne’e sei benefisia programa ne’ebé finansia hosi ajénsia kooperasaun internasionál koreia (koica, sigla ingés), hamenus lixu públiku ne’ebé finansia hosi uniaun europeia (ue) inklui programa plastics recycling alliance, ne’ebé hetan finansiamentu hosi ajénsia estadu unidu ba dezenvolvimentu (usaid, sigla ingés).
intervensaun ne’e sei haree liu ba kolaborasaun sira ne’ebé envolve parte interesadu hotu, hodi enkoraja asaun koletiva ho usaid,koica,ue, empreza konstrusaun lokál caltech no empreza brewer global heineken, no mercy corps, hanesan membru aliansa solusaun plástiku mai ho parseria inovativu ne’ebé hakarak promove timor-leste ba situasaun naturál no hakarak limita utilizasaun plástiku.
 diretór servisu saúde munisípiu liquiça, oris da costa alberto, informa estudante hamutuk 4.413 hosi eskola 28 iha munisípiu liquiça mak simu ona doze dahuluk vasina pfizer. 
“iha munisípiu liquiça, eskola hamutuk 77, maibé iha eskola 28 mak inisia ona vasina pfizer. nune’e labarik idade 12 to’o menus 18 simu ona vasina hamutuk 4.413,” diretór servisu saúde ne’e hateten iha hotel timor,tersa ne’e.
 governu lansa vasina pfizer doze dahuluk iha munisípiu liquiça
nune’e, servisu saude munisípiu liquiça hahú halo advokasia ba eskola sira atu estudante sira bele simu vasina pfizer hodi prevene an hosi covid-19.
“ita presiza sensibiliza ba komunidade no ba eskola sira atu labarik sira bele simu vasina no labarik ne’ebé  mak la eskola ne’e tama ba iha faze daruak hodi bele atine trajetu hodi ministériu saúde”nia akresenta.
durante vasina pfizer, responsavél ne’e dehan la simu keixa husi inan-aman sira kona-ba labarik sira simu vasina, maibé sira suporta no apresia tebes ba servisu saúde nian atividade.
ministériu saúde (ms) inisia implementasaun iha loron 15 fevereiru, kampaña atu administra primeira doze vasina pfizer ba joven ho idade 12 to’o 17, iha munisípiu liquica ho sentidu atu mitiga propogasaun covid-19. lansamentu hala’o iha koléjio santo inácio de loiola, iha cassait.
hahú 21 marsu 2020 to’o 14 marsu 2022, timor-leste rejista   kumulativu kazu konfirmadu 22.793, kumulativu rekuperadu 22.607 no óbitu 129.
taxa partisipasaun sidadaun iha territóriu nasionál ne’ebé simu ona vasina doze dahuluk 85,0% no doze daruak 72,3%.
timor-leste rejista estudante ne’ebé simu ona vasina doze dahuluk 26,1% no 17,1% ne’ebé simu ona vasina kompletu.
covid-19: kazu detetadu pozitivu na’in-rua no ativu 57
sekretaria estadu kooperativa (sekoop, sigla portugés) hamutuk ho federasaun hanai malu (fhm), kuarta ne’e, realiza feira hodi promove produtu lokál koooperativa ba merkadu rejionál no nasionál.
sekretáriu estadu kooperativa, elizário ferreira, hateten objetivu feira ne’e atu hatan ba ekipa tékniku ministériu komérsiu indonézia, ne’ebé mai vizita no halo levantamentu ba atividade ekonomia iha timor-leste.
“parte kooperativa organiza atividade ne’e atu hatudu ba delegasaun katak ita preparadu tama ba asosiasaun nasaun sudeste aziátiku (asean, sigla inglés), ita-nia movimentu kooperativa preparadu atu oferese produtu ba merkadu ázia,” sekretáriu estadu informa iha salaun fhm, bairro pité.
 ekipa téknika indonézia no timor-leste diskute preparasaun adere ba asean
sekretáriu estadu kooperativa, elizário ferreira, akompaña delegasaun hosi ministériu komérsiu indonézia, hala’o vizita ba feira nasionál kooperativa, iha bairro pité, tersa (13/04). imajen tatoli /egas cristóvão
tuir governante ne’e, atividade ne’e buka atu promove produtu la’ós de’it iha nível rejionál no nasionál de’it, maibé mós ba nível internasionál.
“normalmente iha situasaun hanesan ne’e maka parte sekoop nafatin akompaña, monitoriza no superviziona, atu nune’e kreatividade hotu iha ninia kualidade no sustentabilidade, hodi ikus mai oferese ba merkadu, labele iha espasu mamuk atu asesgura merkadu ida sustentável efisiente no efikásia liután,” nia akresenta.
produtu ne’ebé parte kooperativa promove mak hanesan, tais homan inklui produtu lokál seluk tan.
iha fatin hanesan, resposável grupu hadomi kultura, adelina freitas, ne’ebé hola parte iha feira, sente kontente tanba bele fa’an produtu lokál hanesan tais.
“ha’u sente kontente tebes partisipa iha feira ne’e, tanba hatudu katak estadu tau-matan duni ba produtu ne’ebé ami halo,” nia tenik.
reprezentante ministériu estranjeiru repúblika indonézia, berlianto situngkir, apresia ho inisiativa ne’e no kontente bele partisipa iha feira nasionál.
“ami kontente partisipa iha feira promosaun produtu lokál ne’ebé ohin sekoop realiza. ida-ne’e hatudu timor-leste iha mundansa ba kreatividade. ami-nia esperansa hosi indústria kreativu ne’e bele sai lukrutivu ekonomia timor-leste hodi tama supply chain asean,” nia dehan.
administradór munisípiu ataúro, domingos soares, hateten administrasaun iha rekursu sufisiente hodi bele jere munisípiu foun ne’e.

 administradór ataúro fó prioridade ba edukasaun no saúde
“rekursu umanu sufisiente tanba estrutura ne’ebé estabelese ba ataúro la’ós estrutura uza hanesan ho munisípiu 12 seluk maibé ita halo agrupamentu iha servisu sira, ne’ebé rekursu umanu sufisiente. tan ne’e, agora ita hein prosesu rekrutamentu bele hetan rekursu di’ak sira hodi bele mai prenxe estrutura,” administradór ne’e hateten ba agéncia tatoli iha suku maumeta vila, munisípiu ataúro, kinta ne’e.
ba rekrutamentu mai prenxe vaga ba agrupamentu servisu rua mak ida iha servisu koorporativu no ida seluk presta servisu hanesan edukasaun, saúde, obra públika, transporte telekomunikasaun, saneamentu, rejistu notariadu no kadastrál, agrikultura, turizmu no komérsíu.
nia informa, daudaun ne’e munisípiu ataúro iha funsionáriu besik ema na’in-50 ne’ebé dedik-an hala’o servisu iha administrasaun munisipál.
ataúro estabelese tuir lei iha 01 janeiru 2022 no momentu tranzisaun hodi halo nomeasaun ba administradór iha sekretáriu mai lidera ekipa ida hodi halo preparasaun sira hosi janeiru to’o 01 abríl, hafoin administradór atuál simu pose.
“ne’ebé, ita agora iha faze instalasaun estrutura sira no atualmente utiliza rekursu sira-ne’ebé eziste hosi ataúro-oan sira-ne’ebé antes hala’o knar iha dili. komu munisípiu ataúro estabelese ona, ami ataúro-oan sira iha kompromisu mai ho hanoin ida de’it dezenvolve rai ida-ne’e,” nia hateten.
faze tuir mai estabelese ona administradór, sekretáriu eziste no iha mós diretór sira servisu  munisípál no  balun sei interinu, no agora daudaun iha prosesu ba rekrutamentu ajente administrasaun públika ba vaga 30 hodi bele prenxe estrutura ne’ebé atu instala.
viii governu konstituisaun aprova projetu dekretu-lei liuhosi hala’o alterasaun datoluk ba dekretu-lei númeru 3/2016, 16 marsu, ne’ebé altera hosi dekretu-lei númeru 9/2018, 09 abríl, no númeru 54/2020, 28 outubru, ne’ebé kurije hosi deklarasaun retifikasaun prezidénsia konsellu ministru númeru 4/2020,16 dezembru.
iha orsamentu jerál estadu (oje) 2022, governu prevee ona orsamentu ba ataúro nu’udar munisípiu foun ho montante $2.508.100 ne’ebé kompostu hosi saláriu no vensimentu $484.932, bens no servisu $990.797, kapitál menór $728.100, kapitál dezenvolvimentu laiha no transferénsia públika $304.271.
administradór ne’e hateten, iha orsamentu jerál estadu (oje) 2022 governu prevee ona orsamentu no prioridade ne’ebé presiza halo ba munisípiu foun ne’e mak konsentrasaun primeiru iha edukasaun, saúde, infraestrutura báziku liu-liu ba estrada tanba estrada hanesan preparasaun ba dezenvolvimentu turizmu, tanba ataúro tuir estadu nia previzaun sai hanesan destinu turístiku.
nia inform, ataúro ba parte eletrisidade iha suku rua hanesan makili no makadadi mak seidauk asesu liña eletrisidade maibé suku makili iha ona prosesu instalasaun.
oje 2022 ba munisípiu ataúro ne’e, hahú ezekuta ona maibé foin atinjr 3% no ezekusaun foka liu ba merenda eskolár ba alunu pre-eskolár no ensinu báziku, transferénsia públika ba subsídiu lideransa komunitária, fundu apoiu funsionamentu suku nian.
 governu aprova fundu espesiál dezenvolvimentu ataúro
potensialidade ataúro primeiru mak turizmu, peska, budu tasi, agrikultura, produtu artezenatu, no pontésia ba biodiversidade iha tasi laran ne’ebé iha korál no ikan oioin.
munisípiu ataúro iha suku lima hanesan beloi, bikeli, makili, makadadi ho maumeta vila no  aldeia 19 ne’ebé ho iha populasaun hamutuk 11.700.
xefe suku, filipe ximenes, hateten kona-ba rekursu umanu sufisente entermus ema ho kbiit atu jere munisípiu foun ne’e ba oin no hanesan autoridade lokál prontu kontribui liu-liu  servisu sira iha adminsitrasaun suku ba programa dezenvolviementu.
sente kontente ataúro sai munisípiu foun
komunidade hosi suku bikeli, bonifacio soares, sente kontente ho desizaun viii governu konstituisional deside ataúro sai munisípiu.
komunidade suku bikeli, munisípu atauro, bonifácio soares. nelson de sousa.
“ami ataúro sente kontente ho desizaun governu tanba durante ne’e ami hein desde tinan barak ona, nune’e bele fó kmaan ba servisu administrasaun tanba durante ne’e seidauk sai munisípiu ne’e presiza buat ruma tenke hakur tasi mak foin to’o dili no dalaruma iha problema transporte ne’e susar la halimar,” nia dehan.
ho desizaun ne’e bele lori dezenvolvimentu besik ba povu ne’ebé durante ne’e povu hein hela liu-liu kona-ba infraestrutura, bee-moos, eletrisidade no estrada.
nia haktuir, antes ne’e eletrisadade lakan de’it iha oras lima ne’ebé akontese iha tempu kalan de’it maibé agora fornesimentu liña eletrisidade tempu loron iha no kalan to’o de’it tuku 00h00, nune’e hein katak tempu oin mai bele lakan to’o oras 24 nia laran.
 pn aprova kria fundu espesiál dezenvolvimentu ba ataúro
 diresaun nasionál saúde públika liuhosi departamentu vijilánsia epidemolojia iha ministériu saúde, hahú fulan-janeiru   too horisehik, rejsita ona  pasiente dengue  na’in-4.299 no óbitu na’in-50.
“situasaun kazu dengue iha timor-leste hosi janeiru mai too horiseik hamutuk kazu 4.299 no kumulativu óbitu na’in 50,” refere nota ne’ebé agência tatoli asesu kinta ne’e,
maioria kazu ne’e deteta husi munisípiu dili ho totál 2.923, baucau 251, manatuto 172, covalima 141, ermera ho kazu 118, manufahi 169, viqueque 69, ainaro 45, liquiça 113, aileu 87 no bobonaro 53, lautem 153, no raeoa lima.
munisípiu dili nafatin rejista kazu ne’ebe a’as iha fulan ne’e ho totál kazu 2.923, kompostu hosi postu administrativu dom-alexo 1719, cristo-rei 462, vera-cruz 309 no nain feto 371.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 503, klínika fatumeta 268, sentru saúde comoro 1066, sentru saúde vera-cruz 204, sentru saúde formoza 522, sentru saúde becora 245, klínika madre eliza ida, sentru saúde ataúro 11, sentru saúde metinaro 41, klínika bairru-pité 59, klínika motael na’in-rua no klínika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: pasiente sa’e ba 4.174 no mate nain-50
institutu siénsia saúde (ics, sigla portugés) seidauk realiza inzensaun propina semestre par (faze daruak) ba estudante hamutuk 2.548, maski simu ona transferénsia hosi ministériu finansa (mf) hamutuk $382.200.
“ami-nia pontu vokál ba halo ona reuniaun ho ministériu ensinu superior siénsia no kultura, maibé to’o agora ami seidauk ezekuta pagamentu inzensaun propina faze daruak ba estudante sira,” reitór ics, domingos soares, informa ba agência tatoli, via telefónika, tersa ne’e.
 universidade 18 sei devolve osan millaun $1-resin hosi inzensaun propina
antes ne’e, parte instituisaun ensinu superiór privadu ne’e realiza ona pagamentu faze dahuluk, ne’ebé momentu ne’ebá hetan transferénsia ho totál $430.950 ba estudante hamutuk na’in-1.210.
“to’o agora parte finansa ics seidauk pasa informasaun kona-ba prosesu pagamentu faze daruak, tanba ne’e ami sei halo konfirmasaun atu hatene didi’ak prosesu,” nia akresenta.
ics iha fakuldade siénsia no saúde de’it, ho kursu hanesan enfermajen, farmásia, parteira, biomédika no laboratóriu, no nutrisaun.
instituisaun ensinu superiór públiku no privadu hamutuk 18 mak hetan direitu ba subsídiu ho totál $5.428.394 ba estudante hamutuk 66.106.
 empreza telekomcel entrega mákina fumigasaun unidade rua ba ministériu saúde (ms) hodi haforsa asisténsia ba kombate moras dengue iha timor-leste.
“ita fó apoia mákina fumigasaun ba ministériu saúde ne’ebé espera ida ne’e bele fasilita governu hodi kombate moras dengue iha timor-leste,” vise prezidente telkomcel ba asuntu komersializasaun no venda, heru yulianto hateten ba jornalista sira iha pálasiu sinzas-dili, caicoli ohin.
empreza telkomcel iha programa ida naran telkomcel care no interese, nune’e apoia mákina fogging no antes ne’e apoia ona mákina ventiladór ba pasiente covid-19 no apoia ona ambulánsia.
vise prezidente ne’e dehan sei kontinua apoia ministériu saúde atu kombate surtu dengue no covid-19 iha timor-leste.
iha biban hanesan, minsitru saúde, bonifacio “maucoli” dos reis,lori governu nia naran agradese no apresia  ceo kompañia telkomcel, ne’ebé ho laran luak apoiu ministériu saúde ho liuhosi fornese mákina fogging.
“imi-nia apoia bele ajuda ministériu saúde hodi haforsa asisténsia no kombate moras surtu dengue iha timor-leste,” governante ne’e akresenta.
alende apoiu mákina fogging, kompania telkomcel mós apoia ona ambulánsia ida no ekipamentu médikus durante pandemia covid-19.
“hakarak mós solisita ba pesoál ministériu saúde (servisu sentrál no munisípiu) ne’ebé simu no operasionaliza mákina fogging doasaun ne’e atu utiliza ho responsabilidade no halo manutensaun ho didiak, nune’e bele fó benefisiu ba komunidade liuhusi atividade fumigasaun fatin sira hotu ne’ebé iha risku ba susuk moris fatin,” nia sujere.
ministériu saúde bolu nafatin atensaun ba komunidade hotu atu halo prevensaun ba moras dengue iha timor-leste tanba hotu-hotu kontribuisaun maka bele redús no halakon dengue no moras seluk tan.
diresaun nasionál saúde públika liuliu departamentu vijilánsia epidemolojia iha ministériu saúde, hahú fulan-janeiru   to’o horiseik  pasiente dengue sa’e ba 4.148 hosi númeru ne’e na’in 50 mak mate.
maioria kazu ne’e deteta husi munisípiu dili ho totál 2.782, baucau 251, manatuto 172, covalima 135, ermera 118, manufahi 167, viqueque 69, ainaro 45, liquiça 112, aileu 87, bobonaro 52, lautem 153 no raeoa lima.
 surtu dengue: pasiente sa’e ba 4.174 no mate nain-50
sekretariadu tékniku administrasaun eleitorál (stae) no komisaun nasionál eleisaun (cne, sigla portugés) covalima, sábadu ne’e, hahú prosesu verifikasaun buletin votu ne’ebé simu ona hosi nasionál.
diretór stae covalima, francisco gusmão. celestina teles
“brigada stae hamutuk ho ofisiál cne hahú ohin halo verifikaun ba buletin votu, ne’ebé  sei ramata iha loron 17 marsu ne’e, molok distribui ba sentru votasaun,” diretór stae covalima, francisco gusmão, hateten ba agência tatoli, iha ninia knaar fatin, kampung-baru.
antes ne’e, stae covalima simu ona materiál sensitivu no non sensitivu iha loron 11 marsu lorokraik tuku 18:00.
“ita halo pakotementu materiál hodi distribui ba sentru votasaun iha postu administrativu sira,” nia akresenta.
 stae covalima disponibiliza formasaun ba brigada 80 hodi prepara ba elpres
materiál eleisaun sira hanesan buletin votu hamutuk livru 10.700, urna 240 no lista votante sidadaun sira atu ezerse direitu iha loron 19 marsu.
tuir diretór stae munisipál ne’e, sei realiza seremónia ba prosesu distribuisaun materiál eleisaun ba sentru votasaun iha postu administrativu iha loron 18 marsu.
atu transporta materiál hirak ne’e, stae covalima identifika ona transporte 40, ne’ebé bainhira transporte la sufisiente mak sei aluga transporte bazeia ba nesesidade.
tuir dadus, stae rejista eleitór iha covalima hamutuk 47.807, kompostu hosi mane 24.446 no feto 23.361.
aleinde ne’e, stae estabelese sentru votasaun iha rejiaun ne’e hamutuk 80 no estasaun votu 92.
 ministériu saúde  (ms) relata, kazu  detetadu foun  79,  rekuperadu  219 no kazu ativu 937.
“kazu detetadu foun ohin 79,  rekuperadu 219 no  ativu 937,” refere nota ne’ebé agência tatoli asesu,  tersa ne’e.
nune’e, hahú 21 marsu 2020 to’o 22  fevereiru 2022  iha kumulativu kazu konfirmadu 22.485 no óbitu 125.
hosi horisehik mai ohin, laboratóriu nasionál saúde halo teste pcr 267, kompostu vijilánsia sentinela laiha, rastreiu ba kontaktu 11, rastreiu aleatóriu 18, viájen internasionál 238,  follow up iha kuarentena laiha.
alende ne’e, totál teste pcr ne’ebé halo iha 21 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 160 hanesan maubisse 12, maliana 28, viqueque laiha, suai 12, baucau 17, ermera laiha, raeoa  laiha, hngv 88,  lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 22 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,2%) no kumulativu 2ª doze iha dili (82,8%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 71,6 %.
hosi insidénsia covid-19 iha timor-leste, durante loron hitu ikus maka 6,6/100 mil abitante.
iha loron  22, fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 20 , baixa ho covid-19  hamutuk 18.no baixa tanba covid-19 na’in rua ho sintoma moderadu.
 covid-19: kazu detetadu pozitivu 48 no ativu 1.077
sekretaria estadu formasaun profisionál no empregu (sefope) liuhosi diresaun nasionál empregu  exteriór (dnee), hahú hosi janeiru to’o marsu 2022 haruka ona traballadór timor-oan hamutuk 316 serbisu iha austrália.
“traballadór sira kompostu hosi feto 85 no mane 231 ba programa rua seasonal worker programme (swp) no pacific labour facility (plf),” diretór nasionál empregu exteriór, filomeno soares, hateten ba agência tatoli iha salaun dnee, becora, segunda ne’e.
traballadór timor-oan ne’ebé daudaun serbisu iha austrália hamutuk 1.420, ne’ebé na’in-300 resin mak ses ona hosi sistema.
“ba tinan ne’e, traballadór timor-oan ne’ebé serbisu iha austrália no fila ona hamutuk 60 no sira ne’ebé tuir pre departure briefing (pdb) hein atu bá austrália hamutuk 451, kompostu hosi mane 297 no feto 154,” nia akresenta.
 traballadór timor-oan 92 aranka aban bá austrália
iha loron 06 to’o 11 abril sefope sei haruka tan traballadór hamutuk 22 bá serbisu iha austrália liuhosi swp.
“ita-nia traballadór 22 ne’e ba serbisu iha kompañia top of the crop na’in-tolu mane hotu, ne’ebé sei aranka iha loron 06 abril, ema na’in-sia maka sei ba serbisu iha kompañia connect group/aaa eggs kompostu hosi mane lima no feto haat, sei aranka iha loron 08 abril 2022, no na’in-10 mane hotu maka sei ba serbisu iha kompaña ceres farms, sei aranka iha loron 11 abril 2022,” nia informa.
ministru finansa (mf), rui augusto gomes, klarifika, kriasaun fundu veteranu ne’ebé governu prevee biliaun $1 hosi proposta orsamentu jerál estadu (oje) retifikativu tinan 2022 sei gasta hosi retornu investimentu.
“ita sei gasta retornu hosi investimentu fundu ne’e rasik, nune’e sei akontese kontabilistikamente, konserteza bainhira ita foti osan atu kria fundu foun ida sei afeta ba kapitál fundu petrolíferu daudaun ne’e. karik ita hakarak gasta dala-ida de’it maka sertamente lori dezastre boot mai timor-leste. maibé la’ós intensaun atu gasta dala-ida de’it, gasta bazeia ba retornu no fundu ne’e sei fó fila,” ministru rui esplika durante debate orsamentu retifikativu 2022 faze jeneralidade iha sala plenária, parlamentu nasionál, segunda ne’e.
 pn aprova debate proposta orsamentu retifikativu ho karáter urjénsia
governante ne’e fundamenta, foin lalais governu halo segmentasaun ba fundu petrolíferu atu kria likidéz no mós ba kresimentu fundu ne’e rasik, ho intensaun atu evita gasta ho maneira asesiva, nune’e bele utiliza likidéz ne’ebé aloka ona.
aleinde ne’e, kapitál iha fundu veteranu no kombatente libertasaun nasionál sei la gasta dala-ida de’it.
“iha proposta temi katak kriasaun fundu ba kombatente libertasaun nasionál. ida-ne’e parese problema ida ho ninia konsikuénsia sei hamohu fundu petrolíferu lalais de’it. fundu ne’e la’ós atu gasta dala-ida de’it, konstituisaun fundu ne’e ho baze foti osan hosi fundu petrolíferu no kria fundu foun ida. hosi fundu petrolíferu maka sei transfere osan ba fundu foun ne’e, signifika kapitál iha fundu rua ne’e sei la altera,” nia akresenta.
modelu atuál iha dezvantajen
iha biban hanesan, primeiru-ministru, taur matan ruak, rekoñese modelu atuál ne’ebé veteranu sira uza iha desvantajen rua.
“dahuluk maka fahe veteranu sira, ne’ebé diskrimina tebes, balun simu balun la simu. ita halo lei atu grupu kiik-oan ida mak simu, daruak mak la sustentável tanba desde tinan 2008 to’o 2022 ita foti hamutuk biliaun $1,2 ba veteranu sira de’it,” xefe governu dehan.
dadaun ne’e governu halo hela verifikasaun dadus hamutuk 124.000 ne’ebé rejistu iha tinan 2009, ne’ebé hosi númeru ne’e, sorin balun de’it maka kada tinan bele simu to’o millaun $200 resin, ho tan benefisiáriu 26.000 simu kuaze millaun $90, maibé bele atinje to’o millaun $300 kada tinan, ne’ebé durante tinan haat de’it bele ultrapasa biliaun $1,2.
ho razaun ne’e, governu kria fundu veteranu ho modelu foun, atu implementa maka foti dala-ida de’it maibé uza de’it juru.
“kuaze juru 3%, signifika kada tinan millaun $30, kuandu ida-ne’e la diskrimina, katak ema hotu bele iha direitu hahú hosi fulan-neen ba-leten. kuandu foti dala-ida de’it, ita uza juru no bele jerasionál do que sistema ida agora. ha’u preokupadu ho modelu atuál,” nia tenik.
iha proposta oje retifikativu 2022, despeza tuir klasifikasaun ekonómiku, hanesan reseita konsolidada setór públiku administrativu sa’e ba $3.234.522.481, enkuantu despesas konsolidada setór públiku administrativu sa’e ba $3.233.908.681.
reseita hosi órgaun servisu administrasaun sentrál sa’e ba $2.987.140.197, enkuantu despeza órgaun servisu administrasaun sentrál sa’e ba $2.987.140.197, ne’ebé fahe tuir kategoria klasifikasaun ekonómiku hanesan transférensia públika $1.837.634.189, bens no servisu $466.877.382, kapitál dezenvolvimentu $390.177.399, saláriu no vensimentu $250.537.130 no kapitál menór $41.914.097. 
orsamentu retifikativu finansia medida komplementár 13 ho nia alokasaun orsamentu mak hanesan, kriasaun fundu veteranu ho orsamentu alokadu biliaun $1, atribuisaun pagamentu désimu terseiru $200 ba kada família eseptu funsionáriu públiku sira ho orsamentu alokadu millaun $70, uma kbiit laek plus (ukl+) ho orsamentu alokadu millaun $25, bolsa estudu ba mellor graduadu estudante ensinu báziku no sekundáriu ho orsamentu alokadu millaun $7,5.
programa mão de obra ba postu administrativu millaun $7,2, kafé no subsídiu ba kafé laku-teen ho orsamentu alokadu millaun $6,4, pagamentu ba diferensa remunerasaun polísia nasionál timor-leste (pntl) ho rejime salariál foun, ba membru polísia 4.096 ho orsamentu alokadu millaun $5,1, harii sede arte-marsiál no rituál millaun $2,5, programa eskola iha uma ho orsamentu alokadu millaun $2,1, internet gratuita iha eskola sira millaun $1,1, subsídiu akomodasaun ba pntl no falintil-forsa defeza timor-leste (f-fdtl) ho orsamentu alokadu millaun $1,9, estabelesimentu sekretária ba asuntu trabaladór exteriór no komunidade timor-oan iha diáspora $500.000 no empregu ba mellór alunu universitáriu sira $437.500.
liuhosi proposta orsamentu retifikativu ne’e, governu propoin ba parlamentu nasionál atu halo reforsu finanseiru ba iha títulu dotasaun ba governu tomak no kria programa foun hanaran medida orsamentu komplementár no ida-ne’e governu halo atu labele book ka muda estrutura orsamentu pur programa.
orsamentu retifikativu ne’ebé governu aprezenta ho intensaun atu redús impaktu ekonómiku ba timor-oan sira kauza hosi situasaun ekonómiku internasionál no aumentu substansiál taxa inflasaun ne’ebé sa’e ba beibeik.
antes propoin orsamentu retifikativu, governu submete tetu oje 2022 ho montante biliaun $1,675 ba parlamentu nasionál, kompostu hosi saláriu no vensimentu millaun $233, bens no servisu millaun $449,98, transferénsia públika millaun $565,9, kapitál menór millaun $24,4 no kapitál dezenvolvimentu millaun $401,7.
maibé liuhosi debate espesialidade iha proposta adisionál hamutuk 165 hosi deputadu sira no hosi proposta hirak ne’e mak iha adisionál millaun $300 resin, nune’e oje 2022 sa’e ba biliaun $1,967.
 líder bankada parlamentár, sesta (06/05), halo diskusaun no aprovasaun ba kalendáriu no giaun diskusaun orasamentu retifikativu (or).
“ohin, líder bankada parlamentár aprova kalendáriu no giaun ba diskusaun  orsamentu retifikativu iha faze jenerálidade no espesiálidade ne’e sei hahú iha loron segunda (9/05),” vise sekretária mesa parlamentu nasionál, antónio maria nobre amaral tilman, hateten ba jornalista sira hafoin ramata enkontru líder bankada iha parlamentu nasionál, sesta ne’e.
bazeia ba kalendáriu no giaun ne’ebé líder bankada sira aprova katak debate or sei finaliza durante loron tolu, hahú hosi loron 9 maiu too 11 maiu.
orsamentu retifikativu ne’e ho karakter urjénsia, tanba ne’e diskusaun faze jeneralidade iha loron ida de’it mak iha loron 9 maiu no iha faze espesialidade mak loron rua, hahú hosi loron 10 maiu too 11 maiu,” nia esplika.
“relatóriu pareser ba iha orsamentu retifikativu parte komisaun c, konklui ona iha tuku 16:00, lokoraik ne’e,”nia akresenta.
proposta or ho montante billaun $1,129, ne’ebé prevee ba transferénsia públika $1,837,634.189, bens no servisu $466,877.382, kapitál dezenvolvimentu $390,177.399, saláriu no vensimentu $250,537.130 no kapitál menór $41,914.097.
alende ne’e, líder bankada halo apresizaun no aprovasaun ba giaun sesaun solene ba prezidente repúblika eleitu iha loron 19 maiu.
líder bankada sira halo mós aprovasaun ba dokumentu internasionál ida, ne’ebé hosi amu papa kona-bá fraternidade úmanu, ne’ebé parlamentu nasionál delibera ka aprova liuhosi rezolusaun ida, hodi governu timor-leste bele opta, nune’e governu bele tau iha prátika implementa atu bele hanorin iha eskola sira.
nune’e mós, líder bankada sira aprova sesaun solene komemorasaun tinan-xx ba konstitusaun repúblika demókratika timor-leste, ne’ebé sei hala’o iha parlamentu nasionál no hetan partisipasaun direita hosi prezidente repúblika timor-leste no alta entidade nasaun nian inklui prezidente repúblika portugál no prezidente repúblika indonézia.
 9 maiu, pn-governu hahú debate proposta or iha jeneralidade
ministru koordenadór asuntu ekonómiku (mkae), joaquim amaral, hateten, governu sei foti medida iha tempu oportunu relasiona ho folin nesesidade bázika sa’e iha merkadu nasionál iha semana ikus ne’e.
“ita sei foti medida iha tempu oportunu, tanba ita mós sosa ona foos tonelada 5.000 hosi vietname no agora iha dalan inklui programa cesta bázika mós semana oin mai ne’e sei halo lansamentu. instrumentu sira ne’e hola parte hosi intervensaun governu ba estabilizasaun merkadu no fó biban ba governu atu akompaña evolusaun situasaun hodi hola medida ruma,” ministru hateten, iha auditorium ministériu finansa, aitarak-laran, tersa ne’e.
 foos importasaun tonelada 5.000 to’o iha inísiu abríl
tuir governante ne’e, folin nesesidade bázika sa’e tuir kondisaun mundiál, ne’ebé afeta mós mai timor-leste nia ekonómia.
biban ne’e, ministru mós otimista liuhosi programa cesa bázika sei hasa’e produsaun ai-han iha rai-laran.
“ha’u sente intervensaun iha programa cesta bázika sei ajuda komunidade ho kbiit menus asesu ai-han, nune’e bele hakma’an no bele hetan ai-han, tanba ne’e husik programa ne’e la’o no ita akompaña lai evolusaun. situasaun krize ne’e mundu tomak hasoru,” membru governu ne’e dehan.
nia dehan, sasán folin sa’e la’ós ba kombustível de’it, maibé mós ba mina-sona hotu no la akontese iha timor-leste mesak, maibé iha nasaun barak tanba nasaun produtór ba mina agora hasoru hela situasaun covid-19 no hetan efeitu hosi konflitu funu rúsia no ukránia.
“entaun kadeia hetan perturbasaun no implika ba folin kombustível no mina-sona sa’e. iha situasaun ne’e mensajen governu nian ne’ebé bele husik hela ba komunidade mak uza hahán ho efisiente no kuidadu, tanba ita-nia nesesidade bázika sira barak mak ita importa hosi nasaun li’ur,” nia akresenta.
 timor-leste ameasadu enfrenta menus mina-sona iha merkadu
iha biban ne’e, ministru apela ba empreza boot nasionál no internasionál ne’ebé durante ne’e importa sasán hodi mai fa’an fali iha timor-letse, tenke kontinua konsiénsia ba krize ne’e no labele halo espekulasaun presu hodi hetan lukru iha situasaun ne’e.
diretór jerál interinu no atuál diretór nasionál biblioteka no muzeu sekretáriu estadu arte no kultura (seak), joão fátima da cruz, informa iha trimestre dahuluk ne’e seak ezekuta ona verba orsamentu jerál estadu (oje) 2022 ne’e atinje ona 25,2%.

“sekretáriu estadu arte no kultura nia ezekusaun orsamentu jerál estadu ba trimestre dahuluk nian hosi janeiru to’o marsu ne’e atinje ona 25,2% ne’ebé ekivalente ho osan hamutuk $1,134,111,” joão fátima da cruz hateten ba agência tatoli, iha nia knar fatin, avenida portugal, pantai kelapa, díli, semana ne’e.
nia esplika, orsamentu jerál estadu (oje) 2022 ne’ebé aloka ba sekretária estadu arte no kultura (seak) liuhosi ministériu ensinu superiór siénsia no kultura (messk) ho montante $1,134,111 ne’e aloka ba gabinete sekretáriu estadu arte no kultura, gabinete dirasaun jerál arte no kultura, dirasaun nasionál biblióteka muzeu, dirasaun nasionál patrimóniu kulturál, dirasaun nasionál promosaun arte no kultura no unidade implementasaun akadémia (uia).
tuir nia, kada dirasaun no unidade ne’e, seak koloka osan tuir planu orsamentu jerál ne’ebé dirasaun nasionál sira propoin iha sira-nia planu orsamentu estadu tuir programa ne’ebé sira atu implementa iha tinan tomak.
hosi montante osan $1,134,11 ne’e aloka ba gabinete sekretáriu estadu arte no kultura hamutuk $199,388 hosi orsamentu ne’e atinje ona 25.5%, dirasaun jerál arte no kultura $201,665 atinje ona 25.3%, dirasaun nasionál biblióteka no muzeu $169,487 atinje ona 26.6%, dirasaun nasionál patrimóniu kulturál $300,136 atinje ona 17.6%, dirasaun nasionál promosaun arte no kultura $267,240 atinje ona 13.3% no unidade implementasaun akadémia (uia) $195,583 atinje ona 27.1%.
hosi ezekusaun oje 2022 to’o atinje ona 25,2% ne’e, seak ezekuta ba bens servisu, lokál travel, inklui mós transferénsia públika.
“tanba, transferénsia públika ne’e aloka ba dirasaun rua mak dirasaun patrimóniu kulturál no dirasaun nasionál promosaun arte no kultura hodi ajuda ba grupu kulturál sira. maibé, ba dirasaun seluk hanesan dirasaun jerál, uia, biblioteka ne’e ba bens servisu no saláriu vensimentu,” nia dehan.
 prezidente repúblika eleitu períodu 2022 too 2027, josé ramos horta, kuarta ne’e, halo audénsia ho reprezentante vatikanu iha timor-leste, núnsiu apostóliku monseñor sprizzi hodi ko’alia situasaun polítiku rai-laran no papél igreja iha área edukasaun.
“ohin, ha’u relata evolusaun situasaun polítika iha rai-laran ba reprezentante santa sé iha timor- núnsiu apostólikú monseñór marco sprizzi no ko’alia mós papél igreja nia iha rai-laran kona-bá edukasaun. tanba igreja iha papél importante iha área direitu umanu, unidade nasionál, rekonsiliasaun no dame,” pr eleitu ne’e hateten hafoin audénsia ho reprezentante vatikanu ne’e iha gabinete nobél da paz, faról, kuarta ne’e.
tanba, horta dehan setór edukasaun ne’e, la’ós governu nia responsablidade  de’it, maibé  ema  hotu nia responsablidade liuliu parte igreja atu hametin kualidade edukasaun iha timor-leste.
“ita hakarak povu ne’e 100% edukadu, iha valór umanu, valór relijoza no tenke iha tékniku profisionál atubele kompete iha rejiaun no mundu,” horta afirma.
conectil prefere kualidade edukasaun 
entretantu, komisaun nasionál edukasaun katólika timor-leste (conectil), hasoru malu ho prezidente repúblika eleitu josé ramos horta, hodi husu durante mandatu bele kria gabinete própriu atubele promove setór edukasaun ho kualidade iha timor-leste.
“ami husu se bele nia (josé ramos horta) nia-mandatu tinan lima mai ne’e, kria gabinete ida bele fó atensaun ba setór edukasaun iha timor-leste hodi garante kualidade,” prezidente conectil, padre mateus afonso rekomenda.
conectil mós husu ba pr eleitu atubele fó motivasaun ba ministru edukasaun no uma-kreda hanesan parseria iha aréa edukasaun atu labele tau matan de’it ba eskola katólika, maibé tau matan ba eskola públiku.
kandidatu prezidente repúblika (pr) independente ba períodu 2022-2027, ho númeru sorteiu 11, constâncio pinto ‘terus’, hateten, nia parte hetan ona kontaktu hosi kandidatura francisco guterres ‘lú olo’, ligadu ho apoiu polítiku bainhira hakat ba eleisaun segunda volta.
“ha’u hetan aprosimasaun hosi kandidatu prezidente repúblika lú olo, enkuantu ramos horta seidauk, maibé ha’u-nia parte seidauk foti desizaun ruma atu apoiu entre kandidatu rua ne’e, tanba ha’u hanesan kandidatu indepedente, entaun ha’u sei koordena ho ha’u-nia koordenadór sira hosi munisípiu mak foin foti desizaun,” constâncio pinto hateten ba agência tatoli, via telefónika, sesta ne’e.
 constâncio pinto: “la eleitu ba prezidente repúblika, ha’u kontinua serbí nasaun”
bazeia ba atualizasaun apuramentu hosi rezultadu eleisaun prezidensiál 2022 primeira ronda iha 19 marsu, kandidatu pr, josé ramos horta hetan votu 301.815 (46,5%), enkuantu kandidatu francisco guterres ‘lú olo’ hetan votu 143.411 (22,1%), ne’ebé posibilidade kandidatu na’in-rua bele kompete iha eleisaun segunda volta.
constâncio pinto dehan, maski la hetan votu barak iha eleisaun tinan ne’e, maibé hanesan esperénsia ida ba nia atu tinan-lima mai bele prepara-an di’ak liután hodi kompete fali ho kandidatu seluk.
“ha’u hanoin eleisaun tinan-ne’e maski ha’u lakon, maibé sai hanesan esperénsia ba ha’u oinsá atu prepara-an di’ak liután ba eleisaun iha futuru mai, nune’e ha’u hato’o parabéns mós ba kandidatu sira ne’ebé hetan votu maiória,” nia dehan.
biban ne’e nia parte mós agradese ba vontante sira ne’ebé vota ona ba nia, maski la manán iha eleisaun tinan ne’e.
antes ne’e, constâncio pinto rejista kandidatura iha tribunál rekursu ho proponente 5.000 resin.
iha eleisaun primeira volta kandidatu indepedente ne’e hetan votu 2.513 (0,4%), hosi totál votu válidu hamutuk 648.557 (98.14%) iha territóriu tomak.
ekipa hosi timor port s.a ne’ebé hanesan responsável ba konstrusaun portu baía tibar, sesta ne’e, simu vizita hosi liña ministeriál hodi haree ba progresu projetu ne’ebé tuir planu sei ramata iha tinan ne’e nia-laran.
diretór ezekutivu portu baía tibar, rafael ribeiro. francisco sony
“espera konstrusaun fíziku ramata iha agostu no setembru nia-laran, tanba daudaun ne’e atinje ona 75%, iha outubru ka novembru 2022 ne’e hotu-hotu kompletu ona no ita bele halo teste, nune’e bele tama no simu sasán hosi portu dili mai tibar,” diretór ezekutivu timor port s.a, rafael ribeiro, hateten iha portu tibar, munisípiu liquiçá.
 governu halo revizaun tarifa kobransa ba utilizadór portu tibar
maski nune’e, responsável ekipa traballu ne’e rekoñse durante konstrusaun sempre mosu dezafiu, liuliu kondisaun covid-19 fó impaktu boot ba determinasaun tempu konstrusaun no projetu la’o tarde.
“tanba tékniku sira mai hosi xina, ne’ebé bainhira mosu covid-19 entaun balun mai no balun mai tarde, no covid-19 ne’e mós afeta ba lojístiku supply chain, entaun sasán balun mai tarde, maibé daudaun ne’e ita-nia serbisu la’o hela,” nia akresenta.
vise-ministru finansa, antónio freitas. francisco sony
iha biban hanesan, vise-ministru finansa, antónio freitas, hateten, razaun mai vizita ho liña ministeriál mak atu haree direta progresu konstrusaun fízika no dezafiu.
“entaun ohin ita-nia vizita atu haree katak kontrusaun portu ne’e antinje ona 75%. viii governu ne’ebé lidera hosi primeiru-ministru, taur matan ruak, orienta ministériu finansa atu hakbesik ba projetu ne’e, tanba projetu ne’e rasik aplika hanesan parseria públiku-privada (ppp) dahuluk iha timor-leste, nune’e bainhira ida-ne’e hetan ona susesu tuir mai, mak sei lori imajen di’ak ba governu no estadu, no konfiansa setór privadu ba ita sei boot,” nia dehan.
nune’e, vizita hanesan hosi liña ministeriál sei kontinua to’o tranzisaun portu hosi dili mai tibar.
entidade hosi liña ministeriál halo vizita ba fatin konstrusaun portu baía tibar hodi haree progresu no dezafiu sira, sesta (01/04). francisco sony
vizita hosi liña ministeriál ne’e kompostu hosi entidade ministériu obras públika, (mop) , eletricidade de timor-leste, empreza públika (edtl, e.p) bee timor-leste, (btl), diresaun nasionál estrada, ponte kontru seiu (dnepcc, sigla portugés), ministériu transporte komunikasaun (mtk) liuhosi autoridade portuária timor-leste (aportil).
iha loron 30 agostu 2018, primeiru-ministru, taur matan ruak, halo lansamentu ba konstrusaun portu tibar no tuir planu finaliza konstrusaun iha maiu 2022.
progresu konstrusaun portu baía tibar. sesta (01/04). francisco sony
konstrsaun portu tibar, lokaliza iha kilómetru 10 husi oeste dili, iha portu baía tibar, hanesan infraestutura prioritária ne’ebé indentifika ona iha planu estratéjiku dezenvolvimentu nasionál (ped) 2011-2030.
projetu ne’e hanesan konstrusaun nível internasionál, ne’ebé ezekuta liuhosi timor-port s.a ho modalidade ppp, ne’ebé halo konsórsiu ho bolloré no governu timor-leste.
ba konstrusaun ne’e, governu aloka millaun $130, enkuantu timor port no bolloré hamutuk millaun $140, totál millaun $270 ba faze inísiu.
enkuantu, totál investimentu orsamentu ba portu tibar to’o tinan 30 ho valór millaun $500.
 ministériu saúde relata kazu detetadu foun  laiiha, rekuperadu  laiha no kazu ativu 19.
“ohin, kazu detetadu foun laiha, rekuperadu laiha no kazu ativu 19,” hateten diretora jerál prestasaun saúde odete da silva viegas  liuhosi nota ne’ebé agência tatoli, segunda ne’e. 
nune’e, hahú 21 marsu 2020 too 18 abril 2022 iha kumulativu kazu konfirmadu 22.853 no óbitu 130.
hosi horisehik mai ohin, laboratóriu nasionál saúde halo teste pcr  13,  kompostu vijilánsia sentinela laiha, rastreiu ba kontaku laiha, rastreiu aleatóriu laiha, viájen internasionál 13 no follow up iha kuarentena laiha.
alende ne’e, totál teste pcr ne’ebé halo iha 17 abríl 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 20 hanesan maubisse laiha, maliana tolu, viqueque tolu, suai 10,  baucau laiha ermera laiha, raeoa haat, hngv  17, lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 18 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,5%) no kumulativu 2ª doze iha dili (81,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  18 abríl 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha baixa ho covid-19 la iha.
 covid-19: kazu detetadu pozitivu na’in-rua no ativu 19
vise-ministru obra púbika, nicolau lino freitas belo, hateten, iha tempu badak ministériu sei loke konkursu urjentemente atu hadi’a estrada tasi-tolu liga ba rotunda nicolau lobato, comoro.
“ita sei esforsu semana rua nia-laran hodi rezolve estrada tasi-tolu, presiza halo konkursu tanba haree ba desizaun ministru nian katak semana ida-ne’e levantamentu dadus no estudu mós loos ona. ita sei halo restritu konkursu bolu empreza nasionál sira dezvia lalais tiha bee, hodi nune’e labele afeta ba saúde públika ba komunidade iha tasi-tolu,” vise-ministru hateten iha salaun mop, caicoli, segunda ne’e.
 mop notifika abitante afetadu ‘hamamuk’ fatin tasi-tolu to’o rotunda comoro
iha fatin hanesan, prezidente institutu jestaun ekipamentu, institutu públiku (ige, i.p, sigla portugés), ermenegilda da costa  laurentina, hateten, molok tama loron 20 maiu 2022 hanesan loron restaurasaun independénsia, estrada ne’e tenke di’ak ona.
tanba ne’e ohin prezidente ige, i.p hamutuk ho ministru obra públika abel pires, vise-ministru obra púbika nicolau lino freitas belo, vise-ministériu finansa antónio freitas, ko’alia kona-ba estrada ne’e.
“presiza duni apoiu emerjénsia, entaun ohin iha ona opsaun balun katak atu uza osan infraestrutura atu loke konkursu emerjénsia, nune’e molok loron 20 maiu 2022 ita bele uza ona estrada ne’e,” nia dehan.
hafoin halo diskusaun, deside parte mop liuhosi diresaun nasionál estrada, ponte no kontrolu cheia mak sei responsável ba programa no hosi ige, i.p nian téknikamente mantein apoiu iha terrenu.
estrada tasi-tolu to’o rotunda comoro ne’e kuaze kilómetru rua hamutuk ho pakote estrada trosu tibár to’o tasi-tolu.
xefe klinica são joaquim maubisse, angelica dos reis, informa hahú hosi fulan janeiru to’o marsu 2022 ne’e, moras ne’ebé rejistu aas iha clinica são joaquim maubisse ne’e moras infesaun respirátoriu aguda (ira/ispa).

“iha fulan janeiru to’o marsu 2022 ne’e, ita rejista moras barak liu mak moras ira hamutuk 809,” angelica dos reis hateten ba agência tatoli, liuhosi telefónika, segunda ne’e.
moras ira ne’e akontese maioria labarik sira hahú hosi tinan 2 to’o 5, tanba labarik sira halimar arbiru de’it.
“ita haree labarik sira barak gosta halimar ka haris udan maski ita dehan perigu.  hosi ne’e, ita haree ita-nia rai ne’e rai rahun, kuandu udan ne’e nia bokon, maibé kuandu maran oituan kareta luibá mai halo rai rahun, entaun afeita ba sira-nia saúde mak akontese inus metin, mear no dada iss araska,” nia afirma.
ho moras ne’e, pesoál saúde sira kontinua halo prevensaun, liuhosi fó formasaun no promosaun saúde ba área ne’ebé mak rejista moras ira barak liu.
“formasaun no promosaun saúde ne’e ami fó nafatin, liu-liu fó ba inan-aman sira atu sira hatene oinsá halo prevensaun, hanesan kuidadu oan sira iha tempu udan tanba halo prevensaun di’akliu duké kura,” nia dehan.
aliende moras ira, nia informa, clinica são joaquim maubisse mós rejista moras hadaet, hanesan moras tbc tanba iha fulan tolu ne’e rejista ona pasiente hamutuk na’in-lima (5).
“ida ne’e, na’in ida de’it iha familia ida, ita la hatene nia kutu hira mak halai no fó ba iha ne’ebá. ne’ebé, ita dehan iha trimestre dahuluk ne’e ami hetan pasiente moras daet hanesan tbc hamutuk lima ona. maibé, ba moras ne’ebé la hada’et hanesan moras kulit no mear loron-loron, ita hetan pasiente ne’ebé menus liu mak 30, maibé kuandu sa’e liu dala ruma 50 to’o 60,” nia esplika.
entretantu, totál pesoál saúde iha clinica são joaquim maubisse hamutuk 37 ne’ebé kompostu hosi hosi médiku na’in-ualu (8), enfermeiru/a 15, parteira neen (6) no saúde públiku ualu (8).
moras infesaun vias respiratória aguda (ira)
moras infesaun vias respiratóriu aguda (ira) mak infesaun viral (infeksaun ne’ebé kauza hosi virus) ne’ebé akontese iha ita-nia dalan iis nian. bainhira ita dada iis anin sei halai tuir ita-nia dalan iis nian antes to’o iha pulmaun. normalmente ita-nia dalan iis hahú ka forma hosi inus, kavidade nasal (inus kuak), faringe no laringe (kanál rua ne’ebé nia lokalizasaun iha kakorok).
anin sei pasa hosi dalan-isin hirak ne’e molok tama ba traqueia no pulmaun. infesaun ne’ebé akontese iha ita-nia dalan-iis sei provoka ka halo ita sente susar no la konfortavél bainhira dada iis, no nu’udar konsekuénsia sei halo ita-nia isin falta anin hodi hala’o nia funsaun ho di’ak. moras ida-ne’e fasil tebes da’et no fasil tebes atu kura.
kauza hosi infesaun vias respiratória aguda
moras ira kauza hosi virus no bakteria ne’ebé invade diretamente ita-nia dalan iis liuhosi matan, inus no ibun. virus sira-ne’ebé hamosu moras ne’e mak hanesan rhinovirus, coronavirus, virus parainfluenza, no adenovirus.
fatór sira-ne’ebé kontribui hetan moras ira 
fatór sira-ne’ebé kontribui atu hetan moras ira mak hanesan (1) relasaun ho individu; laabarik sira-ne’ebé la simu imunizasaun, bebé ne’ebé la hetan susu hosi inan, bebé no labarik sira menór ho idade tinan ida, sistema imunolojia fraku (daya tahan tubuh lemah), má nutrisaun, moras krónika, ijiéne pesoál ne’ebé la di’ak.  
relasiona ho ambiente mak; mudansa temperatura ambientál, poluisaun (rai-rahun), asinamentu (kepadatan, overcrowding), falta ventilasaun iha uma, fumadór barak (su’ar hosi sigaru bele hasa’e insidénsia ba moras ne’e) no ahi-su’ar.
transmisaun 
moras infesaun vias respiratóriu aguda (ira) transmite ka da’et liuhosi kontaktu direta (koali’a, fani, kabeen) ho ema ne’ebé hetan tiha ona moras ne’e.
sintóma 
moras infesaun vias respiratóriu aguda (ira) sei hatudu sinál no sintóma hanesan; inus been turu no suli ka inus metin, me’ar (me’ar maran), isin kolen ka baruk, isin manas (dalaruma), garganta moras, no ulun moras (dalaruma).
tratamentu 
tratamentu ba iha moras infesaun vias respiratóriu aguda (ira) iha oin rua (2) mak tratamentu medikamentoza (ho aimoruk) no tratamentu non-medikamentosa (la uza ai-moruk).
tratamentu medikamentoza (ho aimoruk): médiku sira mak sei fó aimoruk bainhira ita ba hala’o konsulta iha sentru saúde ka iha ospitál. tratamentu non-medikamentoza (tratamentu la ho ai-moruk): tratamentu ne’ebé prátiku no ita bela halo hanesan suas ho bee manas nia su’ar, hemu bee no jus barak, deskansa barak no selu-seluk tan.
prevensaun 
moras infesaun vias respiratóriu fasil tebes atu kona ema maibé fasil tebes mós atu prevene, sé ita iha konsiénsa no kultura saudavel. asaun ka hahalok sira-ne’ebé ita tenke halo hodi prevene moras ne’e mak hanesan; fase liman ho sabaun, hadook aan hosi ahi-su’ar no rai-rahun, taka inus no ibun bainhira fanin ka me’ar, susu-been ekskluzivu ba bebé foin moris to’o fulan neen (6), labele fuma besik, halo vasinasaun, no kuidadu ijiéne pesoál.
ministériu asuntu parlamentár no komunikasaun sosiál (mapkoms), kinta ne’e, hamutuk ho diretór jerál hosi ministériu ka instituisaun estadu halo reuniaun koordenasaun hodi avalia servisu relasiona ho intervensaun iha parlamentu nasionál (pn), nune’e ba oin bele mellora servisu di’ak liután.

“reuniaun ida-ne’e, reuniaun koordenasaun entre ministériu asuntu parlamentár no komunikasaun sosiál ho ministériu hotu ne’ebé iha ne’e, ami halo koordenasaun ho diretór jerál sira atu haree téknikamente oinsá ami bele hatan preukupasaun deputadu sira-nia ho lalais no efetivu. tanba, durante ne’e ami nota katak, iha problema tékniku balun ne’ebé presiza hasoru malu atu ko’alia. tanba ne’e, reuniaun ne’e halo avaliasaun no fó hanoin ba malu atu bele halo servisu di’ak liután,” ministru asuntu parlamentár no komunikasaun sosiál (mapkoms), francisco martins da costa pereira jerónimo, hateten ba jornalista sira, hafoin hala’o reuniaun diretór jerál kada ministériu iha arkivu no múzeu rezisténsia timor-leste (amrt-sigla portugés), díli, kinta ne’e.
governante ne’e hateten, durante iha servisu, mapkoms no ministériu sira iha progreseu servisu barak, ligadu ho problema ne’ebé deputadu no deputada sira foti iha parlamentu nasionál, mapkoms no ministériu koordena no fó informasaun fali ba deputadu sira.
“ami-nia progresu (servisu) mak buat lubuk ida ne’ebé deputadu sira foti, ami sempre iha koordenasaun no fó mós informasaun mai fali deputadu sira liuhosi hakerek, maibé nia desáfiu ami hasoru mak problema liña koordenasaun. tanba, dala ruma iha ministériu sira-ne’ebé ami tau hela ema iha ne’ebá, ema iha tiha derrepente nia muda, ho ida-ne’e afeta ba ami-nia koordenasaun sira-ne’e. nune’e mós akontese katak, diretór sira halo tiha preparasaun sira hotu, maibé mai fali gabinete mak dala ruma haluha no la haruka fali mai. entaun, ida-ne’e mós sai dezafiu maibé ami hetan ona solusaun hamutuk,” nia dehan.
solusaun ideál mak, tenke iha koordenasaun di’akliu, se kuandu seidauk iha telefone malu no husu informasaun la’o ona ka oinsá, nune’e, bele fasilita servisu lalais.
diretora jerál prestasaun saúde hosi ministériu saúde (ms), odete da silva viegas, akresenta enkontru ne’ebé organiza hosi mapkoms hanesan enkontru avaliasaun, signifika katak durante ne’e parlamentu nasionál levanta hela kestaun ne’ebé relasiona ho liña ministériál hotu nia papél, inklui ministériu saúde.
hosi enkontru ne’e atu fó hanoin ba diretór jerál sira, katak karik iha mekanizmu seluk ne’ebé di’ak atu bele fasilita di’ak liután servisu sira, durante ne’e parlamentu nasionál kestiona, tanba hosi janeiru to’o maiu iha 106 relatóriu, ida hetan resposta mak 24, maibé 66 pergunta laiha resposta.
“tanba ne’e, preukupasaun sira-ne’e mapkoms husu atu bele kria koordenasaun di’ak ba asuntu ne’e. ho ne’e, ha’u hanoin katak ideia di’ak,” nia hateten.
ministériu asuntu parlamentár no komunikasaun sosiál (mapkoms), hanesan departamentu governamentál ida-ne’ebé responsavél ba konsesaun, ezekusaun, koordenasaun no avaliasaun polítika ne’ebé definida no aprovada, liuhosi konsellu ministru ba área komunikasaun sosiál no asuntu parlamentár bazea ba dekretu-lei númeru 42/2020, loron 01 fulan-outubru, tuir estrutura orgánika hanesan hatuur iha artigu 2.
artigu 15 hosi dekretu-lei nú. 42/2020, 01 outubru, hatuur gabinete asuntu parlamentár (gap), nu’dae servisu sentrál hodi fó apoiu tékniku no administrative ba ministru iha matéria relasaun governu ho parlamentu nasionál no bankada parlamentár sira.
atu fasilita servisu entre órgaun rua ne’e, mak liuhosi diploma ministeriál nú. 3/2021, 18 janieru, estrutura órtganika funsionál mapkoms nian iha mudansa ho kriasaun unidade rua (2) iha gabinete asuntu parlamentár (gap) nia okos mak hanesan; unidade koordenasaun ho komisaun espesializada sira no plenáriu iha parlamentu nasionál (ucceppn, sigla portugés) no unidade koordenasaun ho bankada no konferénsia líder bankada sira (ucbclb, sigla portugés).
papel prinsipál unidade koordenasaun ho komisaun espesializada sira no plenáriu iha parlamentu nasionál (ucceppn) no unidade koordenasaun ho bankada no konferénsia líder bankada sira (ucbclb) mak;

fó apoiu ba primeiru-ministru ne’ebé koadjuva ba ministru asuntu parlamentár no komunikasaun sosiál hodi konsolida no asegura relasaun entre governu ho parlamentu nasionál; akompaña atividade;
akompaña atividade reuniaun plenária, reuniaun komisaun parlamentár no reuniaun líder bankada;
akompaña prosesu lejislativu komun, ne’ebé envolve iha diskusaun, aprovasaun no publikasaun aktu lejislativu sira [membru governu mak partisipa no akompaña hosi tékniku sira].
realiza atividade rutina hodi transmite informasaun liga ho administrasaun no atendimentu públiku.

vise-prezidente os verdes, sailafila junior, husu ba militante no simpatizante iha munisípiu viqueque atu fó apoiu ba kandidatu prezidente repúblika (pr) períodu 2022-2027, ho númeru sorteiu 06, francisco guterres ‘lú olo’.
“ha’u husu ba simpatizante sira hosi partidu os verdes iha viqueque atu vota ba kandidatu prezidente repúblika, francisco guterres ‘lú olo’, atu haree ba povu,” sailafila junior, hateten, durante kampaña kandidatu pr lú olo, iha kampu futeból, viqueque villa, sesta ne’e.
 os verdes deklara apoiu kandidatu pr lú olo
tuir reprezentante organizasaun masa ne’e, os verdes aposta ninia-an fó apoiu ba kandidatu pr lú olo hosi nasionál to’o baze, ba dezenvolvimentu povu tomak, hadi’a no hasai povu hosi kiak no mukit.
“ami-nia militante os verdes hosi nasionál to’o baze hamutuk 50.000, ne’ebé sei fó votu ba kandidatu francisco guterres atu sai prezidente repúblika ba povu tomak,” nia dehan.
iha fatin hanesan, komisáriu nasionál partidu unidade dezenvolvimentu demokrata (pudd), agapito do rosário, husu ba militante no simpatizante iha viqueque atu vota ba lú olo.
“ha’u husu ba estrutura no membru pudd sira iha munisípiu ne’e tenki vota ba kandidatu ho númeru sorteiu 06, hodi ita bele marka istória ba períodu rua,” nia tenik.
 reeleitu sai pr, lú olo hakarak harii ekonomia sustentável ba povu
iha biban ne’e, vise-prezidente komisaun polítika nasionál (cpn, sigla portugés) partidu libertasaun populár (plp), antónio freitas, husu ba militante iha viqueque atu fó apoiu ba lú olo.
“razaun fó apoiu ba kandidatu ne’e tanba nia maka fó garantia tomak ba prezidente plp, taur matan ruak, hodi lidera viii governu. ho razaun ida-ne’e maka ami fó apoiu ba kandidatu lú olo,” nia hato’o.
iha okaziaun ne’e, organizasaun rezisténsia kladestina, koli-mau 200 husu membru sira iha viqueque atu fó apoiu ba lú olo.
 diretór klíniku hospitál nasionál guido valadares (hngv), marcelino correia, informa veteranu no deputadu hosi bankada partidu demokrátiku (pd) ernesto fernandes “dudu” baixa iha sala internamentu vip tanba sofre moras infessaun pulmaun.
“ita-nia deputadu “dudu” baixa iha sala internamentu vip (hngv) tanba moras infessaun pulmaun. daudaun médiku espesialista pulmaun no médiku internista sira halo hela observasaun no fó hela tratamentu saúde,” diretór ne’e hateten ba agência tatoli iha knar fatin hngv-bidau, kinta ne’e.
membru parlamentu nasionál ne’e baixa iha hospitál nasionál guido valadares iha loron 06 abríl 2022.
maske, nia dehan deputadu “dudu” baixa hela, maibé kondisaun di’ak hela tanba hetan ona tratamentu saúde hosi espesialista sira.
“nia (deputadu) nia kondisaun la grave, soke hetan de’it infesaun pulmaun ne’ebé espera katak agora médiku sira fó tratamentu atu loron lima hanesan ne’e nia bele alta ona,” nia afirma.
kandidatu prezidente repúblika (pr) indepedente ba períodu 2022-2027, ho númeru sorteiu 12, virgílio da silva guterres, agradese ba votante sira ne’ebé fó ona votu ba nia hamutuk 1.685 (0,26%).
“kona-ba rezultadu, molok iha votasaun ha’u otimista, tanba bainhira tama konkorénsia ita tenke fiar katak manán, maibé tenke mós realista no agradese ba konfiansa votu ne’ebé fó mai ha’u hosi votante sira. ha’u konsidera votu sira ne’e kualidade duni no refleta duni sira-nia apoiu ba hanoin ne’ebé ha’u fó sai iha kampaña no diálogu, ne’ebé hateten atu lori mudansa ba rai ida-ne’e. entaun ha’u apresia votu sira ne’e,” virgílio guterres hateten ba agência tatoli, iha fundasaun haburas, farol, tersa ne’e.
 virgílio guterres iha kompromisu tolu bainhira eleitu sai prezidente repúblika
aleinde ne’e, nia sente orgullu tanba bele partisipa iha  konkorénsia polítika hamutuk ho kandidatura seluk no bele reprezenta jerasaun foun hato’o ba públiku no líder jerasaun uluk katak jerasaun foun prontu atu lidera rai ida-ne’e no povu atu hateke ba oin.
bazeia ba atualizasaun apuramentu ikus hosi sekretariadu tékniku administrasaun eleitorál (stae), hatudu kandidatura rua hetan votu barak liu hanesan josé ramos horta ho númeru sorteiu 14 ho votu 301.481 (46,58%) no francisco guterres ‘lú olo’ ho númeru sorteiu 06 ho votu 143.408 (22,16%), ne’ebé posibilidade kandidatura rua ne’e kompete iha eleisaun segunda volta.
“ha’u fó parabéns ba kandidatu na’in-rua ne’ebé hetan votu maioria iha elisaun tinan-ne’e, ba ha’u iha eleisaun ida-ne’e laiha manán ka lakon, kapasidade atu konkista povu nia fiar mak seidauk natón tanba kandidatu indepedente ho rekursu ne’ebé menus la hanesan kandidatu sira seluk ne’ebé iha mákina eleitorál no mós iha osan atubele la’o,” nia hateten.
virgílio orgullu mós tanba ámbitu eleisaun bele iha oportunidade la’o haleu hasoru komunidade hodi haree katak dezenvolvimentu tinan-20 ne’e seidauk to’o iha populasaun no koñese di’ak liután situasaun komunidade iha área rurál inklui bele hato’o ba públiku no líder jerasaun uluk katak, jerasaun foun prontu atu kontinua.
“kona-ba apoiu ba kandidatu ruma, ha’u bele ko’alia bainhira ha’u-nia votu ne’e iha númeru persentajen boot signifikante mak halo ema ruma manán ka halo lakon ema ruma, tanba ha’u-nia votu ho de’it 2.474 (0,26%) kiik loos, ne’ebé ha’u hato’o ba públiku liuliu ema sira ne’ebé vota ba ha’u, atu kontinua vota iha segunda volta, maibé tenke vota ho konsiénsia,” nia dehan.
ba virgílio, apoiante sira iha liberdade atu hili prezidente repúblika ne’ebé sira fiar katak bele reprezensa aspirasaun polítika, tanba durante kampaña mós nia ko’alia kona-ba vota ho konsiénsia, entaun nia sei la obriga apoiante sira atu tenke vota tuir nia hakarak.
iha sorin seluk, nia husu kandidatura rua ne’ebé sei kompete iha eleisaun segunda volta atu para ho vigansa polítika no ódio malu.
“tenke promove diálogu atu nune’e bele restaura ita-nia sosiedade atu armoniza,” virgílio tenik.
prezidente repúblika, francisco guterres lú olo, kuarta ne’e, promulga  dekretu parlamentu nasionál lei númeru 62/v-alterasaun dahuluk ba lei númeru 1/2022, 3 janeiru, kona-ba orsamentu jerál estadu ba 2022 no kriasaun fundu kombatente libertasaun nasionál.
 pn aprova proposta orsamentu retifikativu biliaun $1,2 iha finál globál
orsamentu jerál estadu ba tinan-2022 aprovadu ho lei númeru/2022, 3 janeiru, maibé haree ba situasaun ekonómika internasionál no aumentu substansiál tasa inflasaun nian, sai nesesáriu ba estadu foti medida hamenus impaktu ekonómiku hodi antisipa liuhosi dotasaun orsamentál atu finansia sasukat sira.
reseita konsolidada hosi setór públiku administrativu hahú sa’e ba us $ 3,100, 688,695. despeza orgaun servisu no administrasaun sentrál sa’e  ba $3,100,688,695.
“orsamentu jerál estadu retifikativu ba tinan-2022 fahe tuir klasifikasaun ekonómika hanesan tuirmai ne’e: us $250.537.130 ba saláriu no vensimentu, us $467.077.382 ba bens e servisu, us $1.950.982.687 ba transferénsia públika, us $41.914.097 ba kapitál menor no us $390.177.399 ba kapitál dezenvolvimentu,” refere komunikadu imprensa ne’ebé agência tatoli asesu, hosi palásiu prezidensiál nicolau lobato, bairru pite, dili, kuarta ne’e.
bazea ba lei ne’e, durante tinan 2022, governu autorizadu bele foti transferénsia hosi fundu petrolíferu to’o montante $2,552.598.015.
lei ne’e harii fundu ba kombatente libertasaun nasionál ho finalidade finansia programa apoiu ba kombatentes libertasaun nasionál iha área sosial, edukasaun, saúde, empregu, asesu ba kréditu no atividade ne’ebé manán rendimentu.
lei orsamentu jerál estadu retifikativu ba tinan-2022 aprova iha parlamentu nasionál iha 11 maiu 2022.
 pn submete ona proposta orsamentu retifikativu ba pr
centro nacional chega (cnc) hamutuk ho conselho de imprensa (ci), kuarta ne’e fó formasaun ba jornalista na’in-34 kona-ba ‘jornalizmu ba pás’ ho tema “promove no proteje direitu umanu hodi kontribui ba pás no estabilidade iha rai-laran”.

diretór centro nacional chega (cnc), hugo maria fernandes, hateten cnc ho ci iha kooperasaun ida ho nia baze fundamentál, oinsá implementa rekomendasaun hosi relatória cavr “chega!” tanba relatóriu ne’e hateten momoos fó enfaze forte ba entidade públiku, liu-liu entidade estadu sira atu valóriza knar jornalista sira-nian iha timor-leste.
“ita haree tinan 24, ita luta ba ukun rasik an, entidade ne’ebé fó nia kontribuisaun signifikante tebes ba ita-nia luta mak mundu jornalizmu, liuhosi jornalista sira-nia knar, entaun ida-ne’e sai tiha komponente importante iha ita-nia istória. tanba ne’e, ci no cnc nu’udar entidade estadu tenke kontinua valóriza liuhosi atividade oioin hanesan fó formasaun ba jornalista sira atu kontinua hametin sira-nia kapasidade no abilidade iha promosaun ba direitu umanu,” hugo maria fernandes hateten ba jornalista sira iha salaun paróquia imaculado coraçáo de maria, maubisse, kuarta ne’e.
nune’e, nia dehan, tenke fó dignifikasaun ida ba jornalista sira tanba ci no cnc kontinua akompaña obra jornalista sira-nian ne’ebé promove pás no direitu umanu, liuhosi atribuisaun prémiu jornalista ba pás maria gorreti, entaun ida-ne’e maneira ne’ebé estadu halo nu’udar resposta ba rekomendasaun “chega!”.
“ho eventu sira-ne’e, nu’udar komponente hosi atividade ne’ebé ci no cnc halo ne’e atu promove jornalizmu ba pás, liu-liu hametin kapasidade jornalista sira-nian atu iha liután konsiénsia ne’ebé di’ak kona-bá saida mak pás, direitu umanu no saida mak jornalista sira bele halo hodi promove asuntu direitu umanu nian,” nia dehan.
diretór analiza no dezenvolvimentu mídia iha conselho de imprensa (ci), alberico da costa junior, akresenta matéria ne’ebé ci fó iha formasaun ne’e mak dahuluk kona-bá mídia ninia papél hodi promove pás no estabilidade.
tanbá, nia dehan, mídia nu’udar instrumentu propaganda polítiku bainhira polítiku sira mak kaer ka ema balun uza sai hanesan instrumentu polítiku hodi halo promosaun ba sira-nia an.
aleinde matéria ne’e, iha mós matéria prinsípiu jornalizmu hodi fó hanoin ba jornalista sira bele komprende prinsipiu sira-ne’e, nune’e sira bele la’o tuir bazea ba sira-nia planu kobertura, no matéria prinsipál seluk mós mak direferensa entre jornalizmu pás no jornalizmu konflitu.
“prinsipálmente ho matéria sira-ne’e bele ajuda sira, bainhira iha konflitu ka situasaun manas ruma sira bele hamenus konflitu, nune’e labele dirije to’o violénsia,” nia dehan.
jestora rádiu coulelemai sahe bucoli, josefina da costa, sente kontente ho formasaun refere tanbá bele aumenta nia abilidade no koñesimentu kona-ba jornalizmu pás.
“ha’u-nia esperansa ba oin cnc ho ci kontinua nafatin fó formasaun ne’e, atu bele hasa’e liután ami-nia koñesimentu iha jornalizmu ba pás ne’e,” nia espera.
entretantu, partisipante ba formasaun ne’e hamutuk na’in-34 ne’ebé kompostu hosi jornalista sira maihosi mídia online, jornál, rádiu no televizasaun, inklui mós jestora no jestór hosi rádiu komunidade sira iha territóriu nasionál.
vise ministru administrasaun estatál (mae), lino de jesus torrezão, hateten mae no ajénsia kooperasaun internasionák korea (koica, sigla inglés) hametin programa saemoul undong ba komunidade ne’ebé iha área rurál hodi hakbi’it no hasa’e ekonómia sidadaun iha aldeia sira iha munisípiu aileu nian.

 programa saemaul undong fó benefísiu ba povu lautém
“ha’u iha esperansa ho respetiva boot no formasaun ba saemoul undong iha ona ne’e, sira sei hakaas-an hodi servisu makaas, oinsá atu bele sensibiliza komunidade ne’ebé iha área rurál hodi hakbiit no hasa’e ekonomia sidadaun iha aldeia sira iha munisípiu aileu,” lino de jesus torrezão hateten ba jornalista sira, hafoin hasoru malu ho vise diretór saemaul undong (smu) korea, hyeon-ju lee, 
asistentente jerente smu, jeong hyup lee, jerente hosi ministériu interinu korea, changgi son no kyeogun son, 
iha salaun mae colmera, kinta ne’e.
espera katak sei susesu tanba iha ona referénsia ba programa saemoul undong ne’ebé hahú hosi munisípiu lautém. programa saemoul undong hanesan movimentasaun iha aldeia no bele halo koparasaun boot ho programa nasionál dezenvolvimentu suku (pnds).
 governu tl agradese governu korea súl ba apoia programa saemaul undong
pnds hatuur-an iha suku maibé saemoul undong halai liu ba aldeia, atu bele hakbiit ekonomia povu sira kbiit laek iha aldeia atu hasa’e sira nia ekonómia sai di’ak liután.
iha nia deferensia boot liu ho pnds tanba programa saemoul undong fó osan tomak ba grupu komunidade mak atu jere no ezekuta rasik, nune’e bele hakbiik ekonómia sa’e liután no osan fila ba komunidade.
programa saemoul undong hala’o to’o tinan liman nia laran, tina-tinan sira hetan $20 mill no aldeia ida tinan liman nia laran ne’e, nia bele hetan rihun $100.
koordenadora programa seamoul undong iha tl, idelta maria rodrigues, informa programa saemoul undong prosesu armonia iha timor leste, la’ós buat fasil atu hetan lalais. saemoul undong implementa dahuluk iha munisípiu lautém ne’ebé sai hanesan esperiénsia ba governu timor-leste atu bele iha kompromisu atu hala’o, liuhosi dekreitu-lei númeru 23/2021.
programa saemoul undong nu’udar programa foun ne’ebé mak estabelese iha viii governu konstituisional kontinuasaun ba programa uluk halo hosi mae no ninia dekretu-lei maihusi viii governu konstituisionál.
“ami iha rekursu limitadu maibé iha konfiansa, tanba governu iha ona dekretu-lei atu bele fó forsa ba aldeia sira-ne’ebé iha área rurál,” nia hateten.
 kada tinan, saemaul undong aloka orsamentu $20 mill ba komunidade
programa saemoul undong ne’ebé korea finansia besik finaliza ona
 ministériu saúde (ms) hahú halo planu asaun integradu ho mídia nasionál sira atubele divulga informsaaun loloos ba komunidade sira kona-bá importansia vasinasaun covid-19.
“ami halo enkontru ho mídia sira atu fó hanoin ba malu atubele hadi’ak di’ak liután estratéjia hodi hato’o informasaun ba komunidade sira liuliu ba vasinasaun covid-19 nian,” diretór jerál servisu koorporativu ministériu saúde, marcelo amarál ba jornalista sira iha salaun pálasiu sinzas-caicoli, kuarta ne’e.
diretor jerál serbisu kooperativu, ministériu saúde, marcelo amaral. francisco sony.
tanba, diretór ne’e dehan papél mídia nasionál importante tebes atubele fó sai informasaun sira ho loloos no tuir karatéristika sosiedade nian atu hasa’e taxa partisipasaun sidadaun nian iha programa imunizasaun.
mídia mós hanesan parseiru importante atubele lori informasaun di’ak ba komunidade sira nomós lori papél importante atu eduka komunidade sira ho informasaun ne’ebé loloos hosi ministériu saúde.
nune’e, ms hahú koordena ona ho ministériu asuntu parlamentár no komunikasaun sosiál atu koopera ho mídia nasionál sira hodi divulga informasaun edukativu ba komunidade hodi simu vasina covid-19.
“ita bele identifika modelu informasaun ba komunidade no finanseira hira atu ita bele buka mekanismu liuhosi fundu covid-19 hodi apoia liután mídia sira atubele hato’o informasaun loloos ba komunidade,” nia akresenta.
iha biban hanesan, diretór nasionál deziminasaun informasaun (dndi) iha ministériu asuntu parlamentár komunikasaun sosiál (mapkoms), estevão belo, hateten ms no mapkoms atubele organiza mídia hodi servisu hamutuk hodi divulga informasaun ba komunidade kona-ba vasinasaun covid-19.
“ita mai tau hanoin hamutuk atubele halo planu asaun ba atividade ne’e sai susesu  liuhosi halo kobertura di’ak  ba covid-19 , nune’e komnunidae sira bele hatene di’ak liután  no bele simu  sira nia vasinasaun,” nia afirma.
partisipasaun enkontru husi parseiru sira husi unicef, diretór nasionál sira hosi minsitériu saúde no mapkoms inklui mídia eletrónika,online no imprime.
 covid-19: kazu rekuperadu na’in-10 no ativu 13
deputada hosi bankada parlamentár partidu libertasaun populár (plp), domingas dos santos, kontinua ezije ba ministéiru edukasaun juventude no desportu (medj), atu buka solusaun ba estudante finalista ensinu sekundáriu sira-nia problema kona-ba diploma ne’ebé to’o agora sira seidauk simu.

 kfp husu dsed sesante asume responsabilidade asina diploma estudante
“ami-nia fiskalizasaun ba iha munisípiu no dili iha lamentasaun barak estudante sira-ne’ebé ramata ona sira-nia estudu iha ensinu sekundáriu ne’ebé to’o agora labele hetan sira-nia diploma. problema ne’e akontese tanba labele asina diploma hosi diretór edukasaun ne’ebé halo ona subtituisaun, nune’e kontinua husu governu buka solusaun,” deputada ne’e levanta iha plenária parlamentu, tersa ne’e.
ba tinan akadémiku 2021, iha estudante finalista na’in-21.567 mak termina ona estudu iha nivel sekundária jerál no tékniku vokasionál, maibé to’o agora seidauk hetan diploma formál.
deputada ne’e hateten, bainhira seidauk iha diploma formál bele prezudika estudante sira kontinua sira-nia estudu iha ensinu superiór, hanesan balun konkore bolsu estudu ruma ba nasaun seluk mós sira labele konkorre.
hatán ba lamentasaun ne’e reprezenta governu liuhosi sekretáriu estadu komunikasaun sosiál (sekoms), merício juvinal akara, hateten rejista hela preokupasaun ne’e no sei enkamina ba ministéiru relevante hodi fó resposta.
 diretór ezekutivu servisu autónomu medikamentu no ekipamentu saúde (same), santana martins, husu ba fasilidade saúde liuliu postu saúde no sentru saúde sira ne’ebé presiza estoke aimoruk fumigasaun no abate bele hato’o pedidu hodibele distribui atu bele prevene surtu dengue iha timor-leste.
“abate no malation ne’ebé mak governu halo akizasaun to’o ona ita-nia rain, nune’e ami atu distribui ba fasilidade saúde depende ba pedidu ne’ebé mak sira hatoo mai iha sames. tanba ne’e ami sei koordena ho diresaun saúde públika ministériu saúde atu halo oinsá ami distribui ba fasilidade saúde,” diretór ezekutivu sames ne’e hateten ba agência tatoli iha nia knaar fatin kampu alór-dili, kuarta ne’e.
    dengue hamate labarik na’in-35 no pasiente sa’e ba 3.026
aimoruk abate no fumigasaun ne’ebé governu halo akizasaun ne’e liuhosi prosesu naruk tanba haree ba situasaun covid-19, maibé konsege to’o timor-leste.
kuantidade fumigasaun hamutuk litru 1.600 no aimoruk abate hamutuk litru 1.000, nune’e sames sei halo distribuisaun ba munisípiu 12 no rejiaun administrativu espesiál oé-cusse no ambeno (raeoa) ho baze ba pedidu distribuisaun.
ministériu saúde liuhosi sames halo kontratu ho kompañia australianu atu sosa malation no abate ho orsamentu $51.000.
servisu autónomu medikamentu no saúde (sames) kontrata kompañia south austral. pty ltd, hosi austrália halo akizasaun ba aimoruk kímiku fumigasaun no abate ho montante $51.000
pasiente dengue sa’e ba 3.146
tuir dadus hosi ministériu saúde hatudu kazu dengue iha timor-leste hahú hosi janeiru mai to’o horiseik hamutuk kazu 3.146 no kumulativu óbitu na’in 35.
maioria kazu ne’e deteta husi munisípiu dili ho totál 2.091 baucau 125, manatuto 164, covalima 114, ermera ho kazu 90, manufahi 133 viqueque 57, ainaro 43, liquiça 92, aileu 85 no bobonaro 42, lautem 110 no raeoa na’in-tolu.
munisípiu dili nafatin rejista kazu ne’ebe a’as iha primeira semana   desimu primeiru semana fulan fevereiru 2022, ho totál kazu 2.091.
apela ba populasaun
ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 ms-oms lansa matadalan nasionál ba jestaun klínika surtu dengue
ministériu ensinu superior siénsia no kultura (messk) no banku nasionál komérsiu timor-leste (bnctl), tersa ne’e, asina akordu ba implementasaun liña kréditu ba ensinu superiór kualidade+, nune’e garante kualidade universidade privadu sira.
ministru ensinu superior siénsia no kultura, longuinhos dos santos, hateten, bainhira universidade privada akreditada hamutuk 16 hahú halo ona kréditu, governu sei responsabiliza selu juru balun durante tinan-tolu to’o lima.
“bainhira bnctl aplika funan 8%, entaun 3% ne’e governu maka responsabiliza nu’udar subsídiu ida ne’ebé ita fó hanesan garantia ida, enkuantu seluk responsabiliza hosi instituisaun sira ne’ebé sai kreditór,” ministru relata iha salaun otél novo turismo, bidau lecidere.
 governu kria liña kréditu ‘ensinu superiór kualidade’
ba inisiativa ne’e, la eziste limitasaun ba instituisaun ensinu superiór atu halo kréditu, maibé governu bele garante tetu másimu to’o $500.000, ne’ebé ekivalente ho funan 3%.
“prosedimentu kréditu ne’ebé governu ho bnctl konkorda maka garantia banku hodi deside fó juru kiik ba universidade sira atu halo kréditu,” nia akresenta.
aleinde ne’e, governu prevee ona millaun $5 iha bnctl atu garante kréditu finanseiru.
iha biban hanesan, diretór ezekutivu bnctl, brígido de sousa, hateten, bainhira akontese mal paradu iha prosesu pagamentu kréditu,  banku sei ko’alia ho ministériu atu rekupera fali kréditu sira mai hosi fundu ne’ebé governu garante ona.
“ha’u fiar katak ida-ne’e sei la akontese, tanba taxa de jurus ne’ebé bnctl oferese ne’e 3% kada tinan, nu’udar kréditu suave ka kréditu unifikadu hanesan mós eskema kréditu ne’ebé ami halo ho ministériu turizmu komérsiu no indústria (mtki) ba atividade negósiu sira,” nia tenik.
nune’e, bnctl sei hein universidade 16 ninia proposta aplikasaun ba kréditu no sei halo analiza, atu haree proposta sira prienxe hotu rekizitu ka viavel mak bele kontinua fó kréditu liuhosi konkordánsia entre parte rua.
“bnctl nu’udar banku estatál ne’ebé iha obrigasaun atu apoiu programa governu, tanba ne’e konkorda apoiu inisiativa governu hosi oferese juru kiik ba universidade sira atubele asesu kréditu hodi garante dezenvolvimentu iha setór infraestrutura no rekursu umanu,” nia dehan.
rekizitu banku ba universidade sira, bainhira atu halo kréditu tenke prepara planu negósiu, tenke aprezenta relatóriu finansiál, tenke aprezenta kaixa kustu (osan tama ka sai), inklui seguransa katak kreditór iha osan sufisiente atu selu obrigasaun ba banku.
nune’e mós, reitór jsu, joão saldanha, konsidera inisiatiava ne’e di’ak tanba durante ne’e parte universidade sempre levanta kestaun kréditu ba deputadu no ministru sira.
“akordu ne’e nu’udar pasu ida hodi loke dalan foun ba dezenvolvimentu iha instituisaun ensinu superiór privadu sira. tanba ne’e, bainhira iha nesesidade atu hadi’a fasilidade, bele hahú ona prosesu kréditu ho juru kiik,” nia dehan.
nia agradese tanba jsu tama lista akreditadu no disponível asesu kréditu bainhira iha nesesidade.
“ami sei halo kréditu maibé la’ós agora, neineik ami sei ajusta-an hotu maka ami sei halo. husik kolega sira ba uluk lai mak ami tuir. karik ami halo kréditu, sei foku hadi’a infraestrutura iha kampus foun iha dolok oan,” nia akresenta.
ministériu saúde (ms) relata, kazu óbitu na’in-ida, detetadu pozitivu foun  ida, rekuperadu  rua no kazu ativu 28.
“óbitu ne’ebé relata ohin na’in-ida, mak pasiente feto ho idade 65. matebian hela iha dili, postu cristu-rei, suku bidau. matebian tranferénsia hosi hngv ba izolamentu lahane iha loron 16 marsu. ho dx: muiti organ failure, shock septico + covid-19. ct 22,9. matebian vasina astrazeneca kompleta. hakotu iis iha tuku 17:40, lokoraik,” hateten diretora jerál prestaun saúde odete da silva viegas liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 17 marsu 2022  iha kumulativu kazu konfirmadu 22.802 no óbitu 130.
hosi horisehik mai ohin, laboratóriu nasionál saúde halo teste pcr 183, kompostu vijilánsia sentinela laiha, rastreiu ba kontaku 12, rastreiu aleatóriu 129, viájen internasionál 42, follow up iha kuarentena laiha.
alende ne’e, totál teste pcr ne’ebé halo iha 16 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 85 hanesan maubisse laiha,  maliana  12, viqueque laiha , suai 11,  baucau 11, ermera laiha , raeoa laiha, hngv 51,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 17 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,8%) no kumulativu 2ª doze iha dili (83,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,1% no simu ona doze daruak 72,4%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  17  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu rua, baixa ho covid-19  hamutuk rua.
 covid-19: kazu detetadu pozitivu na’in-neen no ativu 30
 programa alimentasaun mundiál (pam) no organizasaun mundiál saúde (oms), simu  kontribusaun husi ajénsia kooperasaun internasionál koreia (koica,sigla inglés) ho montante millaun $7,8 hodi sei serbisu hamutuk ho  ministériu edukasaun, juventude no desportu (mejd) no ministériu saúde (ms) timor-leste  hodi hadi’ak labarik eskola oan sira-nia saúde no nutrisaun.
nune’e, ministra saúde, odete maria freitas belo, hamutuk ho organizasaun mundiál saúde, world food programe (wfp), koreia international agency (koica), embaixador koreia iha timor leste, lansa projetu dehan lae ba 5s atu promove moris diak saúde, nutrisaun ba labarik sira iha eskola. husi 5s ne’e mak hanesan fuma, lumbringa hadaet husi rai, infensaun kulit, hamlaha, bebida midar no hemu tua.
ministra saúde, odete maria freitas belo. francisco sony
“ami sei serbisu hamutuk hodi fornese ai-han nutritivu, pakote kuidadu saúde primária, nune’e mós edukasaun saúde ba estudante sira, no garante katak eskola sira sai hanesan espasu ida atu bele fasilita fatin aprendijazen ne’ebé di’ak liu,” ministra saúde, odete maria freitas belo, hateten iha ámbitu lansamentu projetu dehan lae ba 5s iha salaun city 8, manleuana-dili.
governante ne’e dehan projetu ida ne’e mai ho tempu ne’ebé oportunu no ida ne’e investimentu importante ida ne’ebé sei rezulta iha futuru di’ak liubá labarik sira iha timor-leste.
nune’e, ms no mejd sei serbisu hamutuk ho organizasaun mundiál saúde (oms) no programa alimentasaun mundiál (pam) hodi kontinua halo mitigasaun risku ba moras sira no mós responde ba má nutrisaun iha labarik sira.
reprezentante wfp iha timor-leste, dageng liu. francisco sony
iha biban hanesan, diretór world food programe (wfp), dageng liu, dehan projetu dehan lae ba 5s ida ne’e, pam sei introdús foos fortifikadu ne’ebé nakonu ho minerál no vitamina hanesan parte ida husi programa merenda eskolár, ne’ebé ho alvu ba labarik 79,000 iha eskola liuhusi 400 iha munisípiu baucau, bobonaro, no manufahi.
projetu refere mós sei foka iha reabilitasaun ba koziña ka dapur no kria ámbitu tein ijéniku obrigatóriamente hodi bele garante merenda eskolár ida ne’ebé iha kualidade no seguru.
“foos fortifikasaun ida ne’e hanesan estratéjia efetivu ida hodi hamenus defisiénsia iha mikronutriente sira. liuhosi introdús foos fortifikadu iha programa merenda eskolár. ita fó ona oportunidade ba nutrisaun ida ne’ebé di’ak liubá labarik, liuliu sira ne’ebé hosi komunidade kbi’it la’ek, ne’ebé mak karik laiha asesu ba dieta ida ne’ebé adekuadu no iha balansu. parseria entre pam no oms ida ne’e, hetan apoia hosi koica, ho montante  osan  hamutuk  tokon  $ 7.8 ne’ebé mak sei fó impaktu ne’ebé di’ak ba labarik sira-nia bem-estar no dezenvolvimentu iha timor-leste,” diretór wfp ne’e akresenta.
reprezentante organizasaun mundiál saúde (oms) iha timor-leste, arvind mathur. francisco sony
reprezentante oms iha timor-leste, arvind mathur dehan oms sei fó asisténsia pakote kuidadu saúde primária ba labarik estudante eskola primária no pre-sekundáriu sira hotu. kuaze estudante mane besik 150,000 no feto besik 146,000 idade husi tinan 6 to’o 14 sei simu ezaminasaun saúde ne’ebé hala’o husi pesoál saúde sira ba infesaun kulit, kondisaun nutrisaun, no sira-nia saúde oral, matan no tilun, nunee mós fó ba sira ai-moruk lumbriga nian. estudante sira mós sei aprende kona-ba estilu moris no han hahán ne’ebé saudavél.
“ami iha vizaun ida katak labarik eskola oan no sira-nia komunidade sira iha territóriu tomak sei envolve an iha hahalok saudavél no literasia saúde no kontinua hetan asesu ba kuidadu saúde ne’ebé kontinuadu iha resintu eskola ne’ebé sei implementa hanesan eskola hodi promove saúde,” nia akresenta.
projetu 5s maka programa integradu ida ne’ebé atu responde ba labarik eskola oan sira-nia nutrisaun, saúde no seguransa alimentár hanesan pakote ida hanesan inisiativa furak ida hodi institusionaliza nutrisaun, saúde no edukasaun ba ema hotu.
durante tinan haat nia laran, labarik eskola oan liu husi 300,000 mak sei hetan benefísiu husi projetu dehan lae ba 5s” (hamlaha, moras lumbriga da’et husi rai, moras kulit, fuma no hemu bebidas midar/hemu tua) ne’ebé sei implementa iha territóriu tomak.
entretantu, diretór koica, eunju cha, hateten projetu ida ne’e fó apoiu ne’ebé kompreensivu, husi apoiu tékniku no lojístika to’o kapasitasaun, fornesimentu ba pakote kuidadu saúde primária, no ai-han fortifikadu hodi hadi’ak ambiente eskola nian.
“ha’u fiar katak ita-nia esforsu hamutuk ida ne’e, ho liña koordenasaun, komunikasaun, no asaun ne’ebé forte entre parte interesada sira hotu, sei rezulta iha ben-estár labarik sira nian iha tempu difisil ida ne’e,” diretora koica ne’e akresenta.
 tuir dadus estatístika hosi fundasaun alola no ha’u hili atu kura (haliku), iha tinan 2021, rejista pasiente kankru susun hamutuk 27, hosi númeru ne’e nain-rua mak mate.
“durante tinan 2021, ami rejista moras kankru susun hamutuk 27, hosi númeru ne’e na’in-24 mak iha problema ho moras susun, na’in tolu mak pozitivu kankru susun no na’in-rua mak mate tanba sira mai ho estadium ne’ebé mak grave,” diretora ezekutiva fundasaun alola-haliku, maria imaculada guterres, hateten ba agência tatoli iha knaar fatin mascarinhas-dili, kuarta ne’e,
  númeru kankru susun sei aas iha tl
iha tinan 2021, haliku konsege fó asisténsia ba maluk feto sira ne’ebé sofre kankru susun na’in-25 no daudaun hala’o hela tratamentu, maibé depende ba médiku sira haruka ba rai li’ur atu halo chemotherapy no radiotherapy tanba labele halo rasik terapia iha rai-laran.
haliku mós fó apoia ba pasiente kankru susun hanesan osan sosa ai-moruk, sosa hahán no ajuda transporte atu fasilita sira halo tratamentu saúde.
diretora ezekutiva ne’e dehan ema ne’ebé mak hetan moras kankru susun ne’e ho idade 18 ba leten no maioria idade 30, nune’e médiku sira mós iha interese atu halo estudu hodi hatene motivu ka fatór saida mak kontribui kankru susun iha timor-leste ne’e.
“agora kankru susun nia laiha kauza, maibé   nia fatór risku kontribui ba hamosu kankru hanesan ema nia estilu de vida no ladun halo ezersísiu, han ai-han la saudavél no hahan laiha nutrisaun, hafoin fuma no hemu tua ida ne’e kontribui,”nia akresenta.
nune’e, nia husu ba ina-feto sira ne’ebé hetan sintoma kankru susun atubele hakbesik an lalais ba fasilidade saúde hodi halo detesaun sedu tanba da’et ona to’o grave labele salva vida.
fundasaun ne’e mós husu ba ministériu saúde atu sosa ekipamentu reajente atu halo tratamentu pasiente kankru susun iha ne’e hodi hamenus transferénsia pasiente ba rai-li’ur.
“durante ne’e ita haruka ita-nia pasiente ba halo chemotherapy iha rai li’ur, maibé ita -nia rekursu iha ona di’ak liu investe ba iha atu ita hala’o de’it ona iha ita-nia rai laran,” nia rekomenda.
  sintoma kankru susun feto barak sofre ona 
  haliku fó asisténsia ba inan feton 115 ne’ebé sofre kankru
parlamentu nasionál liu hosi reuniaun plenária extraordináriu, sesta ne’e, aprova ona pedidu hosi viii governu konstituisonál ba debate proposta orsamentu retifikativu (or) ho karáter urjénsia.

 governu hakarak debate orsamentu retifikativu ho karáter urjénsia
“pn aprova ona pedidu diskusaun ne’e ho votu a-favór 37, kontra 20 no abstensaun tolu (3). nune’e, paresér komunikasaun c ba pedidu urjénsia ho prioridade ida aprovadu tanba ne’e prosesu tuir mai tenke adapta ho karáter urjénsia ida-ne’e no komisaun c prepara tiha ona kalendáriu ida dokumentu distribui,” prezidente parlamentu nasionál, aniceto longuinhos guterres lopes, deklara iha sala plenária.
nune’e, nia dehan, meza baixa kedas proposta lei orsamentu retifikativu ba iha komisaun c trata asuntu finansa públiku atu hato’o relatóriu paresér prazu loron hitu, no meza mós baixa proposta lei ba komisaun espesializada a, b, d, e, f, g hodi hato’o relatóriu paresér setoriál.
ministru finansa, rui gomes, reprezenta governu agradese tebes ba oportunidade ida-ne’e mai iha parlamentu nasionál atu mai aprezenta proposta lei refere.
governante ne’e dehan, hafoin viii governu prepara orsamentu jerál estadu (oje) 2022, governu hahú tinan pozitivu ho timor-leste nia kresimentu ekonomiku.
“hatudu ita-nia kresimentu ekonómiku sa’e kuaze 1,5 ka 1,6 % iha 2021, ida-ne’e tanba ita fiar katak ho moras covid-19 labele espalla iha nasaun tomak konsege hamenus risku boot ba saúde ema-nian,” nia dehan.
haree iha ultimu tinan haat governasaun hetan apresiasaun tolu, signfika podér kompra ita-nia povu tun makas tebe-tebes maske 2020-2021 ita halo intervensaun fó rezultadu pozitivu ba podér kompra povu nian maibé seidauk naton.
tanba ne’e, oje 2022 mós nia atu fó impaktu boot liu presiza iha suplementu ida urjente liu tanba konjuntura jeopolítika internasionál muda derrepente hanesan funu iha ukránia, ida-ne’e halo presu komoditi mina rai, gás sa’e makaas tebes afeta transmisaun presu ida mai produtu sira-ne’ebé importa barak liu mai timor-leste.
“purtantu atu kompensa perda de compra ida-ne’e no mós atu antesipa katak inflasaun labele hamenus liután podér kompra ita-nia povu nian mak presiza halo intervensaun ne’ebé rápida. inflasaun ida bainhira nia permanese nivél 6-7 pursentu durante períodu fulan tolu ka haat mak bele hamosu hiper-inflasaun,” nia dehan.
 governu submete proposta or ba pn ho valór billaun $ 1-resin
bainhira nasaun monu ona ba hiper-inflasaun mak timor-leste bele tama ona iha krize nian, entaun fornese ka oferta sasán sei menus no demanda sei iha kontrasaun boot signifika podér kompra hetan aat liu.
“ida-ne’e ita lakohi atu akontese, tanba ne’e mak proposta atu lori fila-fali mai orsamentu retifikativu ida-ne’e atu halo intervensaun lubuk ida-ne’ebé bele afeta podér kompra bele fó servisu fali ba povu no ajuda hadia kondisaun moris iha fatin-fatin, tanba kondisaun moris ne’e mós implika ba sira-nia saúde, edukasaun, ambiente aprendizajen ho seluk tan,” nia hateten.
tanba ne’e, tuir nia, presiza intervensaun ne’ebé lalais no governu iha hanoin katak aprezenta mai parlamentu nasionál medida hirak presiza hetan finansiamentu lais ho impaktu boot ba komunidade.
“medida sira inklui transferénsia monetáriu ita halo ba komunidade, pur ezemplu, hadi’a komunidade sira-nia uma hanesan “uma kbit laek plus” ho forma distribui materiál sira rasik mak halo. no, ita mós haree ba joven kualifikadu iha kapasidade di’ak atu estuda laiha osan atu kontinua estudu, haree mós injensaun kafé hodi revitaliza fonte rendimentu ba aban-bainrua,” nia dehan,
tanba ne’e, kompromisu sira importante atu tetu hamutuk governu lori proposta orsamentu retifikativu mai parlamentu nasionál ho karáter prioridade urjénsia.
prezidente komisaun c trata asuntu finansa públika, maria angelica rangel, konsidera orsamentu retifikativu refere prepara senáriu markante tebes hatudu situasaun ekonomia no komérsiu mundiál nian, ne’ebé muda ona fó perspektiva foun nu’udar rezultadu hosi rezolusaun  substansial.
nune’e, fó kbiit ba nasaun sira inklui timor-leste atu hamriik labele hein, tan ne’e governu ida ne’e mai ho polítika ne’ebé foti ema nu’udar sentru dezenvolvimentu refleta duni proposta orsamentu ida-ne’e.
“tanba ne’e, agora daudaun ita-nia debate atu ko’alia rekezitu formál no legál ba karáter urjénsia prenxe tama ka lae no substánsia kuandu halo audiénsia konjunta mak ita husu tanbasá tau osan ida-ne’e,” deputada hosi bankda fretilin ne’e fó hanoin.
xefe bankada cnrt, duarte nunes, kestiona se problema atu ko’alia kona-ba sósiu ekonomiku iha ho efeitu hosi krize ekonomia mundiál, nusa la halo diskusaun normál haree hodi aloka osan ne’ebé tuir nesesidade.
“nusa ita aprova agora urjente loos, serake orsamentu tenke hetan aprovasaun hosi prezidente repúblika atuál nian ka bele seluk lalais loos, entaun se hotu-hotu interrese no prezidente ida mai iha nesesidade nia sei promulga,” nia preokupa.
deputadu partidu demokrátiku (pd), antónio da conceção, hateten karáter urjénsia ida-ne’e mai lahó medida ne’ebé la fó razaun no loos duni situasaun mundiál ekonomia nian kapasidade kompra kbiit ema hotu la to’o ida-ne’e mak ko’alia kona-ba inflasaun.
“agora se ida-ne’e mak urjente ita hotu hanoin maibé medida mai la hatán fali ba situasaun halo oinsá hasa’e kapasidade kompra no normalizasaun merkadu,” nia dehan.
deputadu plp, francisco de vasconcelos, apresia relatóriu paresér komisaun c ba debate karatér urjénsia no proposta or ne’ebé governu submete mai importante ho medida 13 hatán ba situasaun ne’ebé mosu.
“orsamentu retifikatu lei fó dalan lalika kompara mandatu prezidente repúblika ida agora no ida mai hodi sakrifika estadu no kompeténsia iha atribui ida-idak no governu halo medida nesesáriu urjente hakarak hatán ba situasaun mosu,” nia hateten.
 governu aprova medida 13 no sei prosede ba orsamentu retifikativu
 ministra saúde, odete maria freitas belo, hala’o enkontru ho reprezentante konferénsia episkopál dili, padre levinson verdial, atubele transfere amu bispu dioseze maliana, don norberto do amaral bá hala’o tratamentu médiku iha ospitál malázia.
iha enkontru ne’e, parte husi konferensia episkopal hato’o ba ministra saúde kona-ba kondisaun saúde amu bispu dioseze maliana, don norberto do amaral ne’ebé di’ak no daudaun hein hela atu bá halo tratamentu iha malázia.
ministra saúde, odete maria freitas belo, hala’o enkontru ho reprezentante konferénsia episkopál dili, padre levinson verdial no família amu bispu dioseze maliana don norberto do amaral. imajen/média ms.
“amu bispu nia kondisaun saúde daudaun ne’e di’ak hela, maibé sei iha buat balun presiza urjente atu bele bá malázia hodi kontinua halo tratamentu,” refere nota ne’ebé agência tatoli asesu, tersa ne’e.
nune’e, ministra saúde odete sei komunika ho diresaun ne’ebé mak trata asuntu kona-ba tranferensia pasiente, nune’e sira mós bele komunika ho óspital malázia atubele fó resposta lalais mai hodi transfere amu bispu bá malazia.
molok ne’e, diretór klínika hospitál nasionál guido valadares (hngv, sigla portugés), marcelino correia, informa, amu bispu dioseze maliana ne’e baixa iha hngv tanba sofre atakasaun moras tensaun (hipertensaun).
tanba nia dehan, durante ne’e amu bispu sofre moras kardiovaskular, ne’ebé antes ne’e tau ona kadeli iha rai-li’ur no amu bispu mós nafatin halo tratamentu ba moras refere.
partisípa iha enkontru mak diretór gabinete planu polítika kooperasaun saúde narcisio fernandes, konferensia episkopal dili idalina freitas, reprezentante família amu bispu nian rosalina amaral ho agapito da conceição.
 don norberto do amaral baixa iha hngv tanba sofre hipertensaun
prezidente repúblika, francisco guterres lú olo, hato’o mensajen ba loron mundiál lingua portugeza ne’ebé kesi hamutuk povu sira-ne’ebé mak halo parte iha komunidade rain sira-ne’ebé ko’alia lia-portugés ka cplp, hamutuk ema millaun 280-resin.

xefe estadu konvida timor-oan sira, atu harii aliansa ida entre dalen tetun no portugés iha rai-laran no promove no habelar lingua portugeza iha rejiaun (ázia pásifiku) ne’ebé timor-leste hola parte ba ne’e, tanba lingua ne’e hetan rekoñesimentu nu’udar lian globál ho kapasidade atu dada no hamosu realidade foun ne’ebé relasiona ho siénsia no teknolojia moderna.
“ita nu’udar povu timor-leste iha razaun oioin atu selebra loron 5 maiu: iha tinan 1999, iha novaiorke, portugál no indonézia asina akordu ida iha onu nia okos hodi implementa referendu ne’ebé fó dalan ba ita-nia povu atu afirma dala ida tan, liuhosi votu, ninia hakarak atu sai livre no independente. mai ita harii aliansa ida entre dalen tetun no portugés iha rai-laran, no promove lingua portugeza iha rejiaun ne’ebé ita hola parte bá,” prezidente repúblika, francisco guterres lú olo, hateten liuhosi komunikadu imprensa ne’ebé agência tatoli asesu hosi palásiu prezidensiál nicolau lobato, dili, 
durante tinan barak ona, cplp selebra loron 5 maiu nu’udar loron lian portugés no kultura. iha tinan 2019 mak unesco deside loron 5 maiu sai hanesan loron mundiál ba lian portugés. 
“haree ba ita-nia istória rasik no ita-nia pasadu ne’ebé dook tebes, asembleia konstituinte foti desizaun atu hatuur lian portugés nu’udar lian ofisiál repúblika tl nian. haktuir ita-nia konstituisaun, ita-nia repúblika deklara ninia an nu’udar nasaun dalen-ruak ho lian ofisiál rua: lian tetun ne’ebé ema barakliu ko’alia (90% resin) no lian portugés ne’ebé maske ema uitoan de’it mak ko’alia, kontinua buras ba beibeik,” xefe estadu ne’e hateten. 
ho globalizasaun ne’ebé mak ohin tl hasoru, tenke haree ba lian portugés nu’udar vantajen ida ba jerasaun daudaun ne’e no jerasaun aban-bainrua nian. nune’e, sira iha dever atu promove no prezerva dalen ida-ne’e nu’udar dalan di’ak ida atu kaer metin nafatin tl nia identidade kulturál, no mós nu’udar lian barani ida-ne’ebé hala’o nafatin ninia knar hodi marka diferensa iha ázia no iha mundu tomak.
lian portugés kontinua buras ba beibeik iha timor-leste, no tuir sensu ikus nian ne’ebé hala’o iha timor-leste, populasaun no timor-oan hamutuk 30,8%-resin ko’alia portugés. ida-ne’e hatudu katak persentajen ema-ne’ebé ko’alia lian ofisiál ne’e sa’e makaas kompara ho 5% iha tinan 2002.
hafoin tl restaura independénsia, ida-ne’e sai hanesan prosesu rekonkista ida-ne’ebé la’o neineik no ida-ne’e tl deve liu-liu ba manorin sira tanba sira mak hanorin. maske nune’e, tl  presiza rekoñese katak sei dook liuhosi ita-nia objetivu. 
loron ida-ne’e tenke sai nu’udar loron reflesaun, liu-liu ba ukun-na’in sira atu hanoin kle’an saida mak halo ona no saida mak presiza halo. hosi sorin ida, tl presiza haree oinsá tutan hamutuk tetun ho portugés, hodi hatuur lian rua ne’e nu’udar instrumentu espresaun hosi povu no ninia identidade.
“ita moris iha konjuntura ida-neʼebé nakonu ho dezafiu no inserteza ne’ebé boot ba beibeik. iha nasaun hanesan ita-nian, ho populasaun ki’ik ida no territóriu ki’ik, ita tenke fó kedas prioridade ba uza instrumentu hirak hodi hametin ita-nia karakter úniku,” nia dehan.
edukasaun sai importante tebe-tebes ba ida-ne’e tanba edukasaun mak sei determina tl nia futuru. nasaun ida-nia rekursu ne’ebé boot liu hotu mak ninia ema no hodi hametin kapitál umanu, tl presiza investe iha edukasaun tanba edukasaun la’ós atu fakar osan, maibé hanesan investimentu ida, no karik investe iha kualidade, tl sei hetan retornu.
“edukasaun lori ita atu serbisu maka’as liután tuir konseitu komunidade edukativa nian, iha ne’ebé sidadaun hotu-hotu iha knar atu hala’o. mestra ka mestre sira, família, inan-aman ka enkarregadu edukasaun sira-nian no kbiit lokál, sira hotu tenke esforsa an hodi hametin kualidade edukasaun nian,” nia hateten.
kona-ba lia-portugés, seidauk iha livru ne’ebé hakerek ho dalen portugés no biblioteka eskolár ne’ebé naton, tanba ne’e timor-oan iha devér atu rezolve situasaun ida-ne’e ho lais, hodi fó kondisaun ne’ebé di’ak liu ba eskola sira, hamutuk ho materiál didátiku ne’ebé bele fasilita prosesu ensinu-aprendizajen ba dalen portugés. 
matenek-na’in ne’ebé de’it bele haree katak timor-leste hanesan nasaun ida ho rikeza no diversidade linguístika ne’ebé boot tanba tuir espesialista sira hateten tl iha lian 12 ho dialetu mak barak liu. 
lian hirak ne’e hotu (dalen-inan no dialetu sira) sai hanesan murak kulturál ba nasaun timor-leste, maibé tl tenke hatene klaru katak lian ensinu ka lian ne’ebé uza atu hanorin ne’e buat ida; maibé lian ne’ebé hanorin, ne’e buat seluk ida. 
“ita agradese tebes ba manorin sira, maibé ita tenke onestu hodi rekoñese katak presiza halo esforsu boot hodi hasa’e liután ita-nia edukasaun nia kualidade. ita presiza harii eskola superiór edukasaun iha tempu badak tebes nia laran. tuir ha’u-nia hanoin, serbisu ne’ebé ministériu edukasaun, juventude no desportu no ministériu ensinu superiór, siénsia no kultura halo hamutuk importante tebes iha tempu ida hanesan agora. ita presiza mós fó tulun ba mídia sira atu nune’e sira bele kria konteúdu linguístiku hirak no hakbesik ba populasaun,” nia esplika.
iha área remota no izolada nasaun nian, meiu sira-ne’e dala barak sai hanesan dalan mesak de’it hodi liga komunidade sira ba buat ne’ebé mak akontese iha mundu.
pandemia covid-19 lori problema ida-ne’ebé aban-bainrua bele akontese tan, no karik aban-bainrua mosu tan situasaun ruma ne’ebé obriga timor-oan, dala ida tan, atu hadook an malu, timor-oan sei labele sees hosi dijitalizasaun ba sistema edukativu.
cplp no lian portugés neineik-neineik afirma an iha mundu. iha tinan 2014, cplp nia observadór asosiadu la to’o neen. ohin, sira hamutuk 33, inklui nasaun hirak ho ekonomia boot. ida-ne’e hatudu momoos lian portugés nia afirmasaun iha mundu no mós cplp nia relevánsia estratéjika no austrália husu atu tama cplp ho estatutu observadór asosiadu.
timor-leste mak nasaun cplp mesak de’it iha rejiaun ida-ne’e, ne’ebé loloos sai sentrál no kompete atu hanoin kle’an kona-ba oinsá habelar lian portugés no integra dalen ne’e iha sistema mundiál.
diretór asia justice and rigth (ajar), josé luis oliveira, hateten tinan 20 ho entrada vigór ba konstituisaun repúblika demokrátika timor-leste (krdtl), polítiku-na’in sira presiza halo reflesaun tuir konstituisaun ne’ebé define objetivu estadu oinsá mak lori moris di’ak ba povu.

josé luis oliveira hateten, importansia konstituisaun ne’ebé progresivu konsagra direitu fundamentál barak, estabelese sistema estadu laiha podér ida bootliu ida ho mekanizmu check and balance no prevee konstituisaun bele halo revizaun fó biban adpata dezenvolvimentu nasaun.
“hosi hahú, konstituisaun rdtl asegura sistema demkorátika garante podér iha balansu no direitu fundamentál sidadaun nian. problema mak dala barak implementasaun seidauk kumpre no refleta direitu fundamentál sidadaun tuir objetivu estadu iha artigu neen (6) povu barak seidauk goza didi’ak,” diretór ajar ne’e hateten bainhira sai oradór ba iha semináriu ho tema “por ocasião dos 20 anos da constituição da república democrática de timor-leste” ne’ebé organiza hosi parlamentu nasionál servisu hamutuk ho universidade nasionál timor lorosa’e (untl), iha edifísiu ministéiru finansa, aitarak laran, tersa ne’e.
tuir konstituisaun artigu 6 (objetivu estadu nian) ne’ebé hateten estadu nia objetivu fundamentál sira mak iha alínea a) defende no garante nasaun nia soberania; b) garante no promove sidadaun sira-nia direitu no liberdade fundamentál, no respeitu ba estadu nia prinsípiu kona-ba direitu demokrátiku; c) defende no garante demokrasia polítika no partisipasaun populasaun nian kona-ba rezolusaun problema nasionál sira.
iha alínea d) garante dezenvolvimentu ba ekonomia, ba progresu siénsia no téknika; e) harii sosiedade ida-ne’ebé hatuur iha justisa sosiál, hodi hakiak sidadaun sira-nia moris di’ak ba isin no ba klamar; f) proteje didi’ak meiu-ambiente no bali nafatin riku-soin rai nian; g) hakatak no haloko povu timor-oan nia personalidade no nia liman-rohan kulturál;
h) harii no haburas relasaun di’ak no harosan (kooperasaun) ho povu no ho estadu hotu hotu; i) promove dezenvolvimentu ida-ne’ebé nakait kabeer ba setór oioin no rejiaun sira, no mós fahe loloos produtu nasionál nian; j) hamoris, promove no garante biban no leet ne’ebé hanesan ba ema feto no mane.
“maibé iha prátika sei iha dezafiu tanba povu seidauk sente loos dezenvolvimentu iha aspeitu oioin hanesan edukasaun, sosiál, ekonomia no sira seluk, nune’e tinan 20 ita-nia konstituisaun vigór polítiku-na’in sira hanesan deputadu presiza halo reflesaun to’o ona iha ne’ebé hodi haree, hadia polítika no orsamentu reflete ba nesesidade povu garante direitu fundamentál hadi’a kualidade moris,” nia hateten.
oradór seluk, júlio crispim, hateten tuir entendimentu konstituisaun halo ona tinan 20 vigór hanesan ho espiritu klamar ba nasaun no espiritu eroi foti tau iha nia preambulu ne’ebé fundadór estadu tau naran rdtl.
istória luta libertasaun nasaun hahú tiha ona kolonizasaun to’o mai okupasaun no kulminante iha 1975 kombate forma tirania sai determinasaun ne’ebé nasaun ne’e ho vontade istória agora faze luta patria.
tanba ne’e, iha era independénsia kombate neo-tirania ne’ebé timor-leste rasik mak kria iha nasaun ne’e no estadu nia laran hanesan podér kruel, abuzu poder, poder injustisa no seluk tan.
“kombate neo-opresaun ne’ebé ita hetan koasaun oioin durante tinan 20, agora moris iha estadu nia laran presiza re-kombate dominasaun ho forma segregasaun katak hadook estadu ida-ne’e hosi forma sira podér kruel, abuzu poder, poder injustisa no seluk tan, oinsá mak defende independénsia nasionál tradús ba liberdade sosiál ne’ebé integrante ema hotu iha igualidade no direitu umanu,” nia dehan.
nia fó exemplu, durante tinan 20 iha instituisaun públika sira de’it kondisaun asesu ba ema ho defisiénsia iha espasu la dignu, tanba estadu ida-ne’e presiza haree oinsá promove dezenvolvimenu inkluzivu no igualidade.
jerente sentru juventude covalima (cjc, sigla portugés), calistro leite gusmão informa, iha tinan ne’e cjc fó formasaun gratuita ba joven sira-iha covalima ne’ebé hakarak aumenta sira-nia abilidade no kuñesimentu.

“ita-nia joven sira-ne’ebé tuir formasaun bazea ba planu atu realiza iha tinan 2022 ne’e, formasaun hanesan live skils bazic education (lsbe), lian inglés, lian portugués, edukasaun sívika, nasionalizmu no patriotizmu, karáter building, promosaun juventude, relasaun saudavél, formasaun it mak hanesan word, excel no multimedia, formasaun internet saudavél no lideransa ho gratuita,” calistro leite gusmão, hateten ba jornalista sira, iha nia knar fatin, kampung baru, kinta ne’e.
sentru juventude covalima, fó oportunidade ba joven sira hodi tuir formasaun iha área oioin ho gratuita, maibé formasaun ba komputadór ho programa sira hanesan word excel no multimedia ne’e mak joven sira selu $5,00
formasaun sira iha área sira hanesan live skils bazic education (lsbe), lian inglés, lian portugés, edukasaun sívika, nasionalizmu no patriotizmu, karáter building, promosaun juventude, relasaun saudavél, formasaun internet saudavél no lideransa ne’e gratuita.
“formasaun iha área oioin ne’ebé ha’u temi iha leten hamutuk joven na’in-35-resin mak oras ne’e daudaun tuir fomasaun iha fatin ne’e. ha’u husu ba joven covalima-oan atu hakbesik mai iha sentru ne’e hodi tuir formasaun,” nia dehan.
joven sira tuir formasaun iha sentru formasaun covalima. celestina teles.
antes ne’e, iha loron 29 marsu 2022, cjc submete ona proposta fundu operasionál, formasaun edukasaun sívika, programa estimulu empreendedorizmu sosiál juventude suku (piesjs) no apoiu kustu ba programa estimulu emprrendedorizmu sosiál juventude suku (piesjs) ba sekretáriadu estadu juventude no desportu (sejd) atu realiza programa no atividade ba tinan 2022 iha munisípiu covalima.
enkuantu bazea ba dadus iha tinan 2021, sentru juventude covalima (cjc, sigla portugés) distribui ona sertifikadu ba joven sira-ne’ebé tuir kursu ne’e hamutuk formandu hamutuk 200-resin
joven hirak ne’e tuir formasaun regulár kursu komputadór hahú hosi janeiru-juñu hamutuk joven na’in-44, iha jullu-dezembru na’in-51, formasaun live skils basic education na’in-94, formasaun lian inglés na’in-31, formasaun joven eleitu suku na’in-60.
centro nacional chega (cnc) no organizasaun naub governamentál belun, sesta ne’e asina akordu kooperasaun kona-ba promove pás hodi bele garante seguransa no estabilidade ne’ebé asina direta hosi diretór ezekutivu cnc, hugo maria fernandes, ho diretór ngo belun, luis ximenes, iha salaun cnc, balide, dili.

diretór cnc esplika, iha rekomendasaun hosi chega! ni’an hamutuk 204 maibé cnc no belun iha kompromisu atu implementa rekomendasaun sira-ne’ebé iha relasaun ho estadu no governu timor-leste oinsá hamutuk ho sosiedade sívil sira garante promosaun ba direitu umanu ba ema ida-idak liu-liu garante ema-nia direitu atu hetan seguransa pesoál.
cnc nu’udar entidade públiku estadu nian selebra nota intendimentu ho ong belun ne’ebé mak iha esperiénsia naruk ho sira-nia koñesimentu tomak iha aspeitu oinsá mak promove no proteze ema-nia direitu.
“ita hotu hatene, durante ne’e ong belun servisu iha área prevensaun konflitu, entaun ho esperiénsia ne’ebé iha no kapasidade institusionál ne’ebé mak cnc ho belun iha, ita tama ba iha nota entendimentu. nune’e, iha tinan kotuk ho tinan ida-ne’e, ita kontinua halo akordu servisu hamutuk no ba tinan ida-ne’e, akordu servisu hamutuk ne’e espesifikamente atu halo oinsá mak cnc ho belun kontinua promove direitu umanu, liu-liu foka iha área seguransa oinsá mak sidadaun sira sente seguru iha sira-nia moris,” hugo fernandes hateten ba jornalista sira iha antigu komarka, balide.
cnc mós hakarak sidadaun sira sente seguru iha sira-nia komunidade hosi konflitu ne’ebé mak mosu, tanba ne’e cnc halo kooperasaun ho ong belun ba programa ne’e tanba sira-nia esperiénsia no programa sira ba atensaun inísiu kona-ba alerta iha konflitu ruma ne’ebé akontense.
aleinde ne’e, ong belun mós iha esperiénsia oinsá mak halo monitórizasaun ba poténsia konflitu ne’ebé akontese no sira bele fó rekomendasaun oinsá halo prevensaun, tanba ho objetivu ida-ne’e mak cnc ho laran ksolok tebes selebra akordu servisu hamutuk ho ong belun ba tinan ida-ne’e, ne’ebé atividade ne’e sei hahú hosi fulan abril to’o dezembru.
diretór ong belun, luis ximenes, hateten ong belun liuhosi nia pilar prevensaun konflitu iha sistema ida ho naran sistema atensaun no responsidu ne’ebé foku liubá monitorizasaun dadus insidente sira nomós ho intervensaun ba iha atividade dame ne’ebé mak hahú implementa kedas iha ínisiu tinan 2009 to’o agora.
“entaun, privilejiu boot ba ong belun iha tinan kotuk hetan fiar no konfiansa hosi cnc no kontinua ba tinan ida-ne’e hodí implementa atividade monitórizasaun ba kontribui rekomendasaun hosi chega ne’e rasik. tanba, ho atividade ne’e atu iha halo intervensaun ida, liuhosi alerta hodi bolu parseriu xave sira liu-liu governu ho instituisaun ne’ebé relevante ba harii pás no prevensaun konflitu komunitáriu oinsá bele responde ba iha nesesidade ida-ne’e.
entretantu, asina akordu ba implementasaun programa ne’e ho orsamentu hamutuk $37.400, ne’ebé sei hala’o iha munisípiu ainaro, covalima no manufahi.
 tuir dadus estatístiku ministériu saaúde (ms) liuhosi diresaun nasionál saúde públika liuliu departamentu vijilánsia epidemolojia, hahú fulan-janeiru to’o horiseik pasiente dengue sa’e ba 2.555, óbitu na’in-33 mak mate.
“situasaun kazu dengue iha timor-leste hosi janeiru mai too horiseik hamutuk kazu 2.555 no kumulativu óbitu na’in 33,” refere nota ne’ebé agência tatoli asesu, tersa ne’e.
maioria kazu deteta hosi munisípiu dili ho totál 1.640, baucau 105, manatuto 153, covalima 92, ermera ho kazu 90, manufahi 101, viqueque 53, ainaro 35, liquiça 82, aileu 69, bobonaro 32 lautem 100 no rejiaun administrasaun espesiál oé-cusse no ambeno.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.640 kazu. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan fevereiru tinan 2022, kazu dengue hosi postu administrativu dom alexo iha 892, cristo-rei 337, vera-cruz 178, no nain feto 191.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 313, klínika fatumeta 217 sentru saúde comoro 516, sentru saúde vera-cruz 100, sentru saúde formoza 321, sentru saúde becora 202, klinika madre eliza ida, sentru saúde atauro 11, sentru saúde metinaro 25, klínika bairru-pité 21 no klínika motael na’in-ida no klínika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 surtu dengue: timor-leste rejista óbitu na’in-32 no pasiente sa’e ba 2.427
 tuir dadus estatístika servisu saúde munisípiu ainaro (ssma), hahú janeiru to’o horisehik (14/03), rejista pasiente dengue hamutuk 44, hosi númeru ne’e labarik na’in-rua mak mate.
“pasiente 44 ne’e maioria labarik, ne’ebé na’in-40 mak alta ona ba uma, na’in rua mak sei baixa hela iha sentru saúde internamentu ainaro no na’in-rua mak lakon vida,” diretór servisu saúde munisípiu ainaro, agostinho da costa hateten ba agência tatoli iha hotél timor, segunda ne’e.
resposavél ne’e dehan hahú halo intervensaun ba prevensaun surtu dengue liuhosi hala’o limpeza jerál no halo fumigasaun iha área risku sira hanesan postu maubessi, hatubelico, hatudo no ainaro-vila.
daudaun ne’e, estoke fumigasaun no abate sufisiente hela, nune’e ekipa saúde nafatin halo sensibilizasaun informasaun ba komunidade sira liuhosi atividade siska ka vizita saúde iha familia.
“kazu dengue ne’e tratamentu medikamentu laiha, maibé ita halo tratamentu tuir diagnostika ne’ebé  mediku sira fó, nune’e atu halo di’ak  ne’e  mak  halo intervensaun liuliu rega susuk hodi hamate susuk  atu labele habarak dengue,” nia akresenta.
alende ne’e, iha fulan janeiru mai to’o agora moras ispa, diareia no pneumonia mak nafatin aas iha munisípiu ainaro.
entertantu, ministériu saúde (ms) liuhosi diresaun nasionál saúde públika, liuliu departamentu vijilánsia epidemolojia, hahú fulan-janeiru to’o horiseik  pasiente dengue sa’e ba 3.026, hosi númeru ne’e hamate ona labarik na’in-35. 
maioria kazu ne’e deteta husi munisípiu dili ho totál 1.991 baucau 125, manatuto 159, covalima 131, ermera ho kazu 90, manufahi 127, viqueque 57, ainaro 43, liquiça 89, aileu 85 no bobonaro 40 lautem 104 no raeoa tolu.
munisípiu dili nafatin rejista kazu ne’ebe a’as iha primeira semana janeiru no desimu primeiru semana fulan fevereiru 2022, ho totál kazu 1.991. enkuantu nonu no desimu semana kazu komesa redus.
to’o ohin loron desimu primeiru semana fulan fevereiru 2022, kazu dengue hosi postu administrativu dom alexo iha 1066, cristo-rei 389, vera-cruz 234 no nain-feto 258
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 357, klínika fatumeta 235, sentru saúde comoro 627, sentru saúde vera-cruz 155, sentru saúde formoza 322, sentru saúde becora 228, klínika madre eliza ida, sentru saúde atauro 11, sentru saúde metinaro 26, klínika bairru-pité 26 no klínika motael na’in-ida no klinika moris foun ida.
 janeiru to’o marsu, dengue hamate labarik na’in-34 no pasiente 2.921
primeiru-ministru, taur matan ruak, kongratula kandidatu prezidente repúblika períodu 2022-2027, josé ramos horta, ne’ebé re-eleitu iha eleisaun prezidensiál 2022 nu’udar prezidente timor-leste ba dalimak.

  ramos horta agradese ba povu nia konfiansa
“aproveita kongratula kandidatu mais votadu, josé ramos horta, ne’ebé eleitu sai prezidente repúblika,” primeiru ministru taur matan ruak hateten ba jornalista sira hafoin ramata enkontru semanál ho prezidente repúblika, francisco guterres lú olo, iha palásiu prezidensiál nicolau lobato bairru pite, dili, kinta ne’e.
nune’e mós, xefe governu ne’e kongratula povu timor-leste tomak nia partisipasaun iha eleisaun prezidensiál segunda volta.
“parabeniza ita-nia populasaun tomak sira-nia kontribuisaun partisipasaun iha eleisaun prezidensiál segunda volta,” nia dehan.
rezultadu provisoriu apuarementu munisipiu 12/raeoa/diaspora final iha stae quarta 20-04-2022 18:00imagem: infografista tatoli
enkuantu, tuir sekretáriadu tékniku administrasaun eleitorál (stae) konklui ona apuramentu iha nivél nasionál hafoin kontajen nível munisipál no diáspora iha loron 20 abríl 2022 hatudu kandidatu prezidente repúblika ho númeru sorteiu ida (1), josé ramos horta, ho votu 397,145 (62,09 %) no kandidatu ho númeru sorteiu rua (2), francisco guterres lú olo, ho votu 242,440 (37,91%).
nune’e, stae haruka ona rezultadu materiál apuramentu nasionál provizóriu ba komisaun nasionál eleisaun (cne) hodi verfika apuramentu nasionál iha cne durante oras 72 molok submete ba tribunál rekursu hodi foti desizaun ikus tuir lei ne’ebé vigora iha timor-leste.
antes ne’e, ramos horta kandidata an dahuluk ba eleisaun prezidensiál 2007 no konsege halakon nia adversáriu francisco guterres lú olo iha eleisaun prezidensiál segunda volta. prezidente reeleitu jose manuél ramos horta ne’ebé moris iha 26 dezembru 1949 ne’e, eleitu sai prezidente repúblika timor-leste ne’ebé simu pose iha 20 maiu 2007 no hakotu nia mandatu iha 20 maiu 2012.
vise-ministru finansa, antónio freitas, promete pagamentu liña frente ba jornalista sei realiza iha semana ida-ne’e nia laran.
“ha’u sei konfirma ho diretór jerál tezouru, karik dokumentu to’o ona iha ne’ebá, ha’u promete ba ita-boot sira la to’o loron-tolu, maibé seidauk karik ha’u sei konfirma fali ho ministériu asuntu parlamentár no komunikasaun sosiál (mapkoms),” vise-ministru informa iha salaun rudal, hudi-laran, segunda ne’e.
 mapkoms sei submete hikas lista jornalista liña frente ba mf
nia konfirma, mapkoms hanesan ministériu tutela submete ona dokumentu ba ministériu finansa (mf).
“agora kedan ha’u telefone ba diretora jerál tezouru atu konfirma prosesu verifikasaun dadus ka lista jornalista sira to’o ona iha ne’ebé, tanba ministériu finansa hanesan instituisaun finál, ne’ebé asuntu kona-ba pagamentu liña frente presiza halo konfirmasaun tanba na’in loloos ne’e maka mapkoms no apropriadu liu ministériu ne’e mak tenke resposta,” nia akresenta.
tuir governante ne’e, prosesu ne’e kleur tanba uza orsamentu estadu no governu liuhosi mf presiza haree rekizitu sira, maibé la signifika atu trava direitu ba jornalista sira.
“tanba atu hetan pagamentu ba liña frente ne’e tenke kompleta uluk rekezitu atu nune’e bainhira pagamentu la’o ona labele mosu fali problem seluk. bainhira osan to’o karik ita-boot sira mós sei gasta ho didi’ak no ministériu finansa ne’ebé halo pagamentu ne’e bele hala’o ninia knaar ho responsabilidade tanba auditoria sei tun mai ami, ida ne’ebé fó maka sei responsabiliza. tanba ne’e mak ami husu ba ita-boot sira atu pasiénsia,” nia akresenta.
aleinde ne’e, vise-ministru dehan bainhira dokumentu sira prienxe ona rekizitu signifika iha ona baze legál.
“espera katak konta bankária benefisiáriu nian maka tenke klaru, bainhira loos hotu ona mak sei la liu semana ida-ne’e,” nia tenik.
 ministériu saúde (ms), relata too loron 6 abríl 2022, ezekuta ona alokasaun verba orsamentu jerál estadu hamutuk atinje ona 27,2%.
diretór nasionál orsamentu no jestaun finansa iha ministériu saúde, miguel maria, informa iha trimestre dahuluk ne’e ezekusaun foin atinje ona 17,77% ne’ebé ekivalente ho $9,270,244.53, maibé tanba akomoda mós obrigasaun no kompromisu sira mak ezekusaun sa’e ba 27,2%.
  pn aprova oje 2022 ba ms iha espesialidade
“iha trimestre dahuluk tinan 2022, ministériu saúde ezekuta ona 17,7%, maibé ho obrigasaun sira 9,23%, signifika atuál no obrigasaun hamutuk 27,2%. nune’e ita la tarde tanba ita foin mak trimestre dahuluk nian,” diretór nasionál ne’e hateten ba agência tatoli iha knaar fatin, segunda ne’e.
orsamentu orijin ne’ebé alokadu ba ms hamutuk $52,181,675.00, kompromisu sira $3,463,974.60, obrigasaun sira $4.665,460.62, atuál $9,528.760.90 no $34,523,478.88.
hosi totál ne’e, salariu no vensimentu ho orsamentu orijin $24,633,600.00 iha trimestre dahuluk ne’e ezekuta ona $5,297,181.18 (21%), bens no servisu $13,332,157.00 mak ezekuta ona 1,363,095.85 (10.22%), kapitál menór $1,916,203.00 seidauk iha ezekusaun, kapitál dezenvolvimentu $1,916,203.00, hahú ezekuta ona $4,814.04 (0.25%) no transferénsia públika $11,066,910.00 konsege ezekuta ona $2.605.153.46 (23.54%).
nia dehan, iha trimestre dahuluk ne’e ezekuasaun la’o diak, maski seidauk ezekuta orsamentu iha kategoria bens no servisu. maibé ministériu saúde liuhosi aprovizionamentu hahú loke konkursu ne’ebé bele halo pagamentu too millaun $1,3.
“ita nia ezekusaun ne’e boot mak iha kategoria saláriu no vensimentu, kapitál dezenvolvimentu, transferensia públika no kapitál menor. tanba haruka moras ba rai li’ur no konstrui kuaretena no izolamentu inklui sosa aimoruk no ekipamentu protesaun ba covid-19 no pagamentu ba otél no hahan,” nia esplika. 
iha tinan fiskál 2022, ministériu saúde prevee programa tolu, sub-programa 19 no atividade 69 ne’ebé alokadu ba programa governasaun di’ak no instituisionál prevee $8,548,068, programa saúde alokadu $43,563,497 no igualidade jenéru no inkluzaun sosiál prevee $2,000.
 trimestre dahuluk, mssi ezekuta ona 12,8% oje 2022
diretora jerál prestasaun saúde hosi ministériu saúde (ms), odete da silva viegas informa, bee sai prioridade dahuluk ba ema nia moris. maibé, bee la sufisiente sei fó  impkatu  hodi hamosu  moras  oin-oin ba ema hotu.

diretora jerál, odete da silva viegas hateten liafuan ne’e  ba jornalista sira bainhira remata  worshop avaliasaun  un-global  analiza no asesmentu ba  bee no saneamentu ne’ebe halao iha salaun ministériu saúde,palasiu sinzas, caicoli ohin.
“husi enkontru ne’ebé mak  ms hamutuk organizasaun mundiál saúde (oms) ho autoridade nasionál agua no saneamentu  (anas.ip) hala’o  hodi halo analiza global ba bee no saneamentu. assuntu ne’e prioridade tebes ba ema hotu nia moris tanba bainhira bee la sufisiente fo  impkatu  bele hamosu moras hanesan diarea no mortalidade ba maluk sira ho idade avansadu,” diretora ne’e dehan.
nia dehan, enkontru ida ne’e  diak tebes  tanba ms komesa kopera ho ministériu relevante hodi  fornese  bee  bazeia ba  peskiza hodi  fó impaktu diak  ba programa liu-liu  ba ministériu saúde liu husi  departamentu  saúde ambiental ne’ebé  nia papel  hodi haree bee no saneamentu ba ema nia moris.
“ita hein katak  empresa anas.ip  ne’ebé mak hamrik  hanesan instituto autonomu regulador bele haree liu ba kualidade bee. tanba, prioridade dahuluk mak bee. bainhira bee mak la iha sei fo impkatu   hodi hamosu  fali moras ba ema,” nia informa.
nia esplika, enkontru  ne’e atu reforsa  liu tan servisu saúde ambientál  ms nian atu haree saneamentu iha munisípiu hotu, liu-liu ba uma kain sira ne’ebé mak halo ona levantamentu. tanba, bee importante ba ema no  governu tenki haree nafatin. tanba, populasaun barak sei halerik nafatin ba bee iha  área remotas tantu iha dili. ho ida ne’e,  anas.ip nia presenza  bele resolve problema sira ne’e iha tempu oin mai.
iha fatin hanesan  prezidente  anas.ip, domingos pinto hateten, enkontru ne’ebé halao ho ministériu saúde hodi  koalia kona-ba setór bee no saneamentu liu-liu ba komunidade sira ne’ebé konsumu bee tenke ho kualidade.
“iha enkontru ne’e ms no oms  iha ona planu atu servisu hamutuk ho anas.ip atu haree saida mak importante  hodi halo kona-ba bee no saneamentu nian iha tempu tuir mai,” domingos pinto akresenta.
ministériu saúde  relata,   kazu óbitu ida, kazu  detetadu foun ohin 91,rekuperadu  97 no kazu ativu 1.640.
“totál óbitu ne’ebé relata ohin, 17  fevereiru  2022 ida. pasiente mane (58 a) transferénsia husi hospitál gleno munisípiu ermera. mate  iha horas 08:12 am, ohin dadersan iha hngv ho dx: ards + ptb + covid-19 + snc infection ct 34,8 matebian vasina kompleta segundu doze az,” hateten liuhosi nota ne’ebé agência tatoli asesu  kuarta  ne’e.
kazu detetadu foun ohin 91, rekuperadu  97 no  ativu 1.640. nune’e, hahú 21 marsu 2020 to’o 17 fevereiru 2022 iha kumulativu kazu konfirmadu 22.138 no óbitu 125.
hosi horisehik mai ohin, laboratóriu nasionál saúde halo teste pcr 507, kompostu vijilánsia sentinela 26, rastreiu ba kontaku 119, rastreiu aleatóriu 339, viájen internasionál 23,  follow up iha kuarentena laiha.
alende ne’e, totál teste pcr ne’ebé halo iha 16 fevereiru  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 195 hanesan maubisse 20, maliana 38, viqueque laiha,suai 15, baucau 10 , ermera lima , raeoa 10, hngv 97,  lautém laiha no vera cruz laiha.
populasaun elijível tinan 18 ba leten, ne’ebé simu ona vasina to’o iha loron 17 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,2%) no kumulativu 2ª doze iha dili (82,7%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,4% no simu ona doze daruak 71,4 %.
hosi insidénsia covid-19 iha timor-leste, durante loron hitu ikus maka 10,6/100 mil abitante.
iha loron  17, fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 14,baixa ho covid-19  hamutuk 14.
 covid-19: kazu pozitivu 170, rekuperadu 80 no ativu 1.647
primeiru ministru (pm), taur matan ruak, apela ba povu timor-leste tomak atu kria pás no sidadaun sira ho idade 17 ba leten atu partisipa másima iha eleisaun prezidensiál 2022 ne’ebé sei hala’o iha loron 19 marsu 2022.

“ha’u-nia mensajen iha rua mak ba populasaun kontribui ba estabilidade no seguransa no eleisaun prezidensiál bele la’o di’ak no aumenta taxa partisipasaun ita-nian, tanba rua ne’e ajuda makaas no reflete iha avaliasaun dezemnpeñu demokrátiku nasaun ida-nian,” xefe governu ne’e hateten ba jornalista sira hafoin remata sorumutu ho prezidente repúblika, francisco guterres lú olo, iha palásiu prezidensiál nicolau lobato, bairru pite, dili, kinta ne’e.
se sidadaun sira-nia kontribuisaun no partisipasaun di’ak fó previlejiu boot ba iha rai doben timor-leste, tanba ne’e nia husu aumenta taxa partisipasaun no sidadaun hotu ne’ebé bele halo esforsu vota no hili kandidatu sira-ne’ebé kandidata an ba prezidente repúblika períodu 2022-2027.
pm taur matan ruak sente kontente ba kampaña eleitorál ne’ebé hahú hala’o iha loron 02 marsu no termina ona iha loron 16 marsu ho situasaun hakmatek no seguru.
“ha’u kontente loos bainhira halo akompaña, hanesan ministru interiór ba kampaña tomak iha insidente ki’ik-oan maibé jerál la’o di’ak loos,” nia dehan.
durante sorutumu pm relata ba xefe estadu iha asuntu rua mak kona-ba halo avaliasaun ba atividade kampaña eleisaun prezidensiál no mós preparativu ba oin iha eleisaun la’o di’ak ho mós kona-ba situasaun covid-19.
“ha’u informa ba prezidente repúblika katak ita deside normaliza no fleksiviliza medida sira loké fali fronteira no kondisaun ne’ebé ezije mak kartaun vasinasaun de’it,” nia hateten.
nia informa, xefe estadu apoiu desizaun governu nian ne’e no alerta nafatin kumpre regra sira no dekretu-lei ne’ebé governu prepara sei haruka ba prezidente repúblika bele analiza hodi fó hanoin.
kandidatu prezidente repúblika ho númeru sorteiu haat (4), rogério tiago lobato, kansela kampaña ba da-haat ho tipu aberta iha kampu futebol, postu administrativu maliana, munisípiu bobonaro.

 rogério lobato hakarak moderniza f-fdtl
“loloos halo kampaña ohin duni, maibé tanba razaun sira hanesan primeiru transporte falla tanba ne’e mak horisehik ami seidauk ba iha maliana no ekipa ne’ebé establese iha ne’ebá mós seidauk preparadu ida,” koordenadór ekipa susesu, mateus maia de jesus, informa ba agência tatoli, liuhosi telefónika, domingu ne’e.
maske nune’e, nia dehan, daudaun ne’e ekipa nasionál sei esforsu hela halo kontaktu ho ekipa sira iha baze to’o agora seidauk hetan resposta pozitivu ruma, maibé planu ba atividade kampaña ne’e sei realiza iha maliana ho tipu “door-to-door” ka tama-sai uma hodi fahe stiker.
“ami sei hein nafatin informasaun hosi ekipa sira iha baze. hakarak ka lakohi, tenke realiza aktividade kampaña maibe depois sira informa mai ami mak ami sei relata fali ba iha cne nasionál, nune’e bele fó fali oráriu kamapaña mai ami antes de loron ikus kampaña ramata iha loron 16 fulan-marsu ne’e,” nia dehan.
tuir kalendáriu kampaña ne’ebe distribui husi komisaun nasionál eleisaun (cne, sigla portugés) ne’e, kandidatu prezidente republika independente, rogerio tiago lobato sei halo kampaña aberta iha kampu futebol ka gor, postu adminístrativu maliana, iha domingu (06/03) ohin, hahú hosi tuku 10h00 to’o tuku 18h30 lorokraik.
maske nune’e, tuir oráriu kandidatu repúblika ho númeru sorteiu haat (4) ne’e, iha tersa (08.03) ne’e sei realiza kampaña aberta iha luak, postu adminístrativu same, munisípiu manufahi, hahú hosi tuku 10h00 to’o tuku 18h30 lorokraik.
 kandidatu pr rogério lobato kansela kampaña aberta iha gleno
 hahú hosi janeiru to’o maiu tinan ne’e, hospitál nasionál guido valadares (hngv), rejista pasiente fase-ran (hemodiálise) hamutuk 22, hosi númeru ne’e mate na’in-haat. 
“ita rejista pasiente hamutuk 22, hosi númeru ne’e na’in-haat lakon vida. nune’e, to’o ohin pasiente fase ran hamutuk 89,” espesialista nefrolojia hospitál nasionál guido valadares (hngv), gustavo do rosario da cruz, hateten ba agência tatoli iha hngv bidau, kuarta ne’e.
nia dehan, na’in-haat ne’ebé lakon vida ne’e tanba mai ho kondisaun grave, nune’e médiku sira labele salva sira nia vida.
“pasiente sira mai halo tratamentu iha ne’e, ami sempre fó korajen ba sira atu kontinua tratamentu fase ran, maibé   sira   husu alta   no balun   ba kontinua halo tratamentu tradisionál, bainhira mai fila-fali sira kondisaun grave,” nia afirma.
tanba, resposavél ne’e informa pasiente sira ne’ebé mak fase raan iha hngv maioria moras ran-midar (diabetes), tensaun (hipertensaun) no moras rins ka policística.
nune’e, nia husu ba komunidade hakbesik-an ba sentru saúde no postu saúde sira bainhira hetan moras diabetes, hipertensaun no rins atu halo tratamentu sedu.
mákina fase-ran sufisiente hela tanba iha hngv hamutuk 12 no funsiona di’ak tebes inklui medikamentu mós laiha problema.
“kona-ba profisionál saúde ita sufisiente tanba ita iha epesialista timoroan na’in-tolu, kubanu ida inklui enfermeira sira ne’ebé mak treinadu hodi atende ba pasiente fase-raan,” nia afirma.
veteranu asisténsia polítika zona 11 setembru, carlos freitas “manu fuik” kestiona centro nacional chega (cnc), rejista alcino dos santos nu’udar sobrevivente, nune’e husu ba cnc atu hasai ka elimina tiha alcino nia istória iha cnc.

“alcino iha momentu 1982 nia ki-ikoan no eskola hela, informasaun hosi ne’ebé ba cnc konsidera alcino hanesan sobrevivente. iha momentu cavr nia tempu, rekolla informasaun veteranu sira-ne’ebé mak tama rekejitu duni iha suku bauro iha ema na’in-haat (4), na’in-rua mate ona no na’in-rua sei moris. ami sira-ne’ebé sei moris ne’e chega! agora daudaun la rekoñese ami, maske iha momentu ne’ebá chega atribui ona $200 ba sira na’in-haat (4) ne’ebé selesionadu atu tama rejistu iha cnc,” carlos freitas “manu fuik” hateten ba agência tatoli, via telefónika, sesta (13/05) ne’e.
hosi na’in-haat, nia dehan, iha momentu ne’ebá naran hirak ne’ebé ba iha chega ne’e ema rihun resin, maibé iha na’in-haat mak selesionadu atu rejista iha cavr no naran hirak ne’ebé hatama ona ne’e, to’o agora rezultadu istóriku hanesan ne’ebé seidauk hatene maibé agora alcino hetan sobrevivente ne’e hosi ne’ebé.
“tanba ne’e, ha’u husu ba diretór cnc katak, sé mak fasilita dadús no konsidera alcino hanesan ema sobrevivente ida, tanba informasaun ne’e falsu,” nia dehan.
governu, liuhosi cnc mak atribui uma ba alcino ne’e laiha problema maibé nia hetan sobrevivente ne’e mak labele, tanba istória ne’e tenke loloos, nune’e husu ba cnc di’akliu hasai tiha istória alcino nian tanba istória ne’e presiza ema ne’ebé mak partisipa luta mak foin bele hetan istória ne’ebé loloos.
aleinde ne’e, nia husu nafatin ba cnc katak sé mak fó informasaun ne’e ba cnc katak alcino  hanesan ema sobrevivente ida iha bauro-lospalos-lautém.
kona-ba alcino hetan baku hosi tni halo nia sofre moras mentál, nia hateten, ida-ne’e informasaun falsu no la loos tanba nia mak asisténsia politika zona 11 setembru ne’e nian no asosiasaun vítima mai rekolla informasaun kona-ba alcino nian mós, sira la mai koordena ho veteranu sira iha bauro.
sobrevivente, alcino dos santos, ninia kondisaun uma be nia hela bá ne’e. imajen/mídia cnc.
veterana bauro, postu administrátivu lospalos, munisípiu lautem, carmelinda dos santo silva, akresenta, nia parte tama servisu iha klandestina hamutuk ho falintil sira iha ai-laran, momentu ne’ebá alcino sei kiik eskola iha pré-primária, hafoin nia kontinua fali ba pré-sekundáriu, komu nia hetan moras mentál, entaun nia paradu eskola iha pré-sekundáriu no hosi ne’e nia hela de’it iha uma.
“komu nia ulun ne’e laloos, entaun nia ba-mai, kuandu fulan nurak nia komesa nune’e beibeik, alende ne’e nia apa sira mós hanesan ne’e. nia atu tama ba servisu klandestina ami mak iha ne’e, maibé iha aldeia no suku ne’e nia laran, ami nunka rona nia naran ho nia prátika ba servisu ne’e ami nunka haree. tanba ne’e ami nu’udar veteranu fó informasaun loloos atu nune’e hatama iha istória ho loloos tanba ami rona informasaun ne’e ami hakfodak, nia ne’e hosi ne’ebé mak nia istória tama fali iha cnc. tanba ami nunka rona nia servisu hanesan ne’e,” veterana ne’e esplika.
kona-ba alcino hetan baku hosi tni halo nia sofre moras mental, nia hateten, informasaun ne’ebé asosiasaun vítima simu hosi alcino ne’e, karik alcino mak inventa.
“baku nia to’o bulak ne’e laloos ida, ne’e tuir ami-nia hanoin, la’ós ha’u mesak. ami veteranu sira iha ne’e ami barak, informasaun ida-ne’e laloos. aleinde ne’e, ita-nia asiosiasaun vítima ba rekolla dadúz hosi alcino ne’e mós la koordena ho ami, ami nein hetan sira no la hetan mós sira-nia informasaun,” nia dehan.
tuir nia, uma ne’ebé alcino simu ne’e veteranu iha suku bauro la kestiona, maibé triste tanba alcino nia istória iha cnc ne’e la loos, tanba ne’e husu ba cnc atu revee fila-fali no tau hanoin ida-ne’ebé loos ba alcino ne’e rasik.
koordenadór ezekutivu sekretáriadu nasionál asosiasaun vítima konflitu pasadu 1974-1999, domingos pinto de araújo, afirma alcino nia istória rejistu liuhosi kestionáriu ida-ne’ebé mak servisu hamutuk entre asosiasaun vítima ho sentru nasionál chega.
kestionáriu ne’e, sentru nasionál chega mak prodús, hala’o iha baze halo rejistrasaun fó fiar tomak ba asosiasaun vítima no direjente no pontu vokál sira mak hala’o rejistrasaun iha baze.
“iha tempu ida kuandu ha’u iha lautém, ami halo prá-kongresu iha ne’ebá sira balun protesta. maibé, ha’u atu hateten, katak ema ida-idak ho nia istória, kada vez ita haree de’it 1999 ita haluha tiha, tanba funu ne’e hahú hosi 1974 mak mai kuandu partidu sira mosu. agora ida dehan lae ne’e, ba nia interpretasaun mak dehan lae. maibé, ami-nia rejistu ne’e tama to’o iha laran no haree duni katak, alcino ne’e merese atu hetan, tanba nia hetan torturasaun to’o agora nia hetan moras mentál, aleinde ne’e agora nia fitar balun mós iha hela,” nia dehan.
prosesu rejistu alcino nia naran ne’e liuhosi verifikasaun ida, aleinde rejistu tiha hosi direjente sira hafoin verifika liuhosi servisu hamutuk ekipa task force entre cnc ho asosiasaun vítima, entaun verifika fila-fali hira, tetu ba-mai, nia mós hetan duni uma memória esperansa ida atu valóriza nia kontribuisaun ba luta libertasaun.
aleinde, kritéria indetifika alcino hanesan sobrevivente mak liuhosi rejistrasaun ne’e, asosiasaun vítima mós buka hatene informasaun hosi maluk sira-ne’ebé uluk mós responsavél iha okupasaun nia laran, sai hanesan responsavel klandestina, xefe aldeia no maluk sira-ne’ebé hamutuk ho alcino.
“kada vez ema ida kestiona ne’e, keta momentu ne’ebá nia la hamutuk ho alcino karik. tanba, ami verifika liu ida ne’e, liuhosi informasaun bázika bara-barak, nia bele tama kategoria ba sobrevivente. ita-nia vítima barak, la’ós alcino de’it maibé alcino tama kategoria bele hetan uma ida,” nia afirma.
alcino nia sofrimentu ne’e oioin, nia la kastigu, sira barak hetan ne’e balun la’ós kastigu hanesan senhora sira balun hetan violasaun seksuál, violasaun no sofrimentu.
“agora alcino la’os kastigu, maibé nia mós hetan torturasaun baku hosi tni, tanba ne’e agora nia hetan moras mentál. ami mós to’o nia uma verifika, nia uma labele duni, kuitadu,” nia esklarese.
entaun, atribuisaun uma ba alcino, momentu ne’ebá l iha problema boot maibé iha nia familia balun mak kestiona. la’os kestiona ba atribuisaun uma, maibé kestiona ba ekipamentu restu halo uma-nian hanesan simentu no besi maibé momentu ne’ebá rezolvidu ona.
maske nune’e, momentu ekipa asosiasaun vítima ba rejistu alcino nia istória, haree loos de’it ba ema sivíl baibain tanba alcino ne’e hetan baku iha ulun. alcino la halo funu hanesan veteranu, maibé nia agora sofre iha mentalidade ladi’ak no ida-ne’e hola parte ona kritéria ida ba alcino atu hetan direitu ida-ne’e.
“ami foti desizaun la’ós arbiru, apoiu hosi xefe suku no aldeia tanba haree katak ema ne’ebá labele duni. alende ne’e nia moris ho familia, entaun ita tenke kooresponde, hanesan ema moris vulnervel, maibé iha balun vulneravel liu. ita hotu ki’ak maibé balun ki’ak liu ita, ida ne’e mak ami kooresponde. agora veteranu kestiona ne’e, ami-nia odamatan nakloke atu nia mai ami ko’alia fahe ideia, nia kestiona tanba saida,” domingos pinto de araújo hateten.
tanba, asosiasaun vítima ba rekola alcino nia istória, komunidade balun ajuda konta, hafoin direjente asosiasaun vítima iha bauro rejista tanba ema ida-idak ho nia istória, nune’e labele impede fali ema-nia istória no ema ida-idak nia kontribuisaun la hanesan.
“agora ita tenke haree liu alcino ne’e moris hela, estadu mak tenke tau matan, tanba nia moris vulneravel liu. ida-ne’e mak ita haree uluk, labele haree ba ida ne’ebé iha ona,” nia dehan.
kona-ba asosiasaun vítima ba rejistu alcino nia istória, la koordena ho veteranu iha ne’ebá, tanba asuntu ne’e laiha relasaun ho veteranu, tanba alcino ne’e konsidera nu’udar sobrevivente, la’ós veteranu.
“ami la’ós iha veteranu nia mahon, ami tau matan ba vítima no veteranu sira hamatan ba rezisténsia. tanba ne’e, la presiza ba koordena ho sira maibé ami ba rejista ne’e koordena ho xefe suku no aldeia sira, tanba estrutura suku ne’e laiha veteranu iha ne’ebá,” nia hateten.
diretór centro nacional chega (cnc), hugo maria fernandes, hateten cnc rejistu alcino nia istória tanba cnc konsidera alcino ne’e nu’udar vítima no nia la’ós veteranu. veteranu sira preukuapa, kuandu ema ne’e hateten nia veteran maibé nia nunka hateten nia an veteranu, nia ne’e ema vítima.
“ne’ebé veteranu sira labele konfunde katak nia rejistu nu’udar veteranu, nia rejistu nu’udar sovrevivente no vítima ida. ida-ne’e diferensa dala ruma veteranu sira hanoin nia hetan apoiu ne’e, tanba nia veteranu maibé nia hetan apoiu ne’e tanba nia hanesan vítima,” nia dehan.
kona-ba alcino nia istória tomak ne’e, asosiasaun vítima mak foti mai, autoridade lokál sira mós konfirma ida-ne’e, ida-ne’e mak cnc halo justifikasaun, tanba bazea ba dokumentu hosi asosiasaun vítima ne’ebé mak hetan mós verifikasaun hosi autoridade lokál.
iha inaugurasaun uma memória ba esperansae ne’e marka prezensa mós hosi xefe aldeia no xefe suku sira-ne’e sufisiénte, agora labele halo konfuzasaun entre nia hetan apoiu ne’e tanba nia veteranu maibé nia hetan apoiu ne’e tanba nia sobrevivente ida.
tanba, ema ida-idak nia sentimentu ne’e la hanesan no ema ida-idak ho nia istória. agora veteranu sira labele konfunde, nia hetan apoiu nu’udar veteranu.
“ha’u la hatene veteranu sira-nia konseitu sobrevivente ne’e saida, sobrevivente ne’e karik nia kaer kilat, lae. sobrevivente ne’e ema baibain, tanba nia hetan tortura ka nia hetan baku, nia haree nia familia tomak laiha, nia sobrevivente mukit loos, tanba nia xefe de casa ida, hetan moras mentál, ida-ne’e mak ha’u hanoin nia sobrevivente. agora atu prova katak nia veteranu ne’e, ami la rejistu nia nu’udar vetaranu ida, maibé ami rejistu nia nu’udar sobrevivente, ne’ebé la’ós viola fali kritéria ne’ebé konsellu veteranu halo, ida ne’e laiha,” nia esplika.
klaru veteranu balun mós sobrevivente hosi violasaun, maibé sira lakohi rejistu nu’udar vítima, maibé sira hakarak rejistu sira-nia an nu’udar eroi, entaun sira nunka hakarak konsidera sira-nia an nu’udar vítima, sira sempre hateten nu’udar veteran tanba veteranu ne’e nunka sai vítima.
kona-ba hasai alcino nia istória iha cnc, nia katak, veteranu ne’ebé kestiona, bainhira prova mai iha cnc mak bele hasai maibé sira laiha próvas, ida ne’e sira la iha kompetensia atu haruka cnc hasai tanba ida-ne’e mekanizmu no prosesu ketak ida.
“se sira iha prova katak ema ne’e hanesan ne’e, sira bele mai hato’o ba cnc depois cnc bele haree no tetu, antes sira seida’uk haruka prova mai iha ne’e, cnc labele rona de’it hosi ema id aka hosi parte ida de’it,” nia dehan.
entretantu, tuir informasaun hosi cnc, katak sobrevivente alcino dos santos, moris iha loron 05 marsu 1972, iha aldeia iralafae, suku bauro, postu administrativu lospalos, munisipiu lautem.
sobrevivente, alcino dos santos. imajen/mídia cnc.
alcino nu’udar oan ikun hosi maun-alin na’in-lima (5) ne’ebé hosi inan-aman, bemvinda dos santos no falumalai. mane metan morena ho idade 50 kaben ho armelinda dos santos no agora iha oan na’in-ualu (8), na’in-tolu (3) fila on aba maromak nia uma no na’in-lima (5) kompostu hosi mane rua (2) no fetpo tolu (3)..
iha tempu passadu, alcino ho familia halai ba ai-laran. tinan 1981 muda obrigatoriu, alcino hamutuk ho familia hasoru problema hamlaha tanba laiha hahan hodi konsumu. alende ne’e alcino mos hetan persegisaun no tortura hosi tni no detein iha postu administrativu lospalos, munisipiu lautém durante fulan ida (1).
sofrimentu ne’ebé alcino hetan iha tempu pasadu, ohin loron afeta ba nia kondisaun saúde tanba ulun moras beibeik to’o hetan moras mentál komesa hosi 2005 to’o ohin loron. tinan 2006 halo tratamentu saúde ba iha ospital no mós halo counselling iha uma mahon maibé laiha mudansa.
problema ne’ebé alcino hasoru afeta makaas ba família nia moris sai vulneravel liután. kondisaun uma ladi’ak tanba uma ne’ebé sira hari’i ne’e taka ho kalen. didin ho ahu no kalen aat balun, alcino hamutuk ho família hela iha laran.
tinan barak ona, kalen komesa lahuk no kuak barak no iha tempu udan ne’e bee tama uma laran. uma ne’ebé didin ho ahu komesa dodok ona halo sira susar deskansa iha tempu loron no kalan. problema ne’ebé alcino ho familia hasoru, durante ne’e laiha instituisaun governu ka sosiedade sivil ida mak tau matan ba sira.
ho problema hirak ne’e, centro nacional chega, i.p servisu hamutuk ho asosiasaun vitima konflitu politiku 1974-1999 nu’udar parseiru implementadór halo konstrusaun uma “da memória à esperança” ba domingos dos santos iha suku vatuvou. uma ho medida 9×7, kompostu hosi kuartu tolu (3), sala ida (1), haris fatin ida (1), varanda ida (1) no mós dapur, kompleta ho instalasaun eletrisidade, plafon no keramik, exeptu dapur ho totál kustu $14.800 inklui ona selu badaen.
uma “da memória à esperança” nu’udar parte ida husi implementasaun mandatu centro nacional chega! nian tuir dekretu lei 48/2016 mak atu tau-matan no apoiu sobrevivente sira hosi violasaun direitu umanu ne’ebé akontese iha periodu 1974-1999.
nune’e mos nu’udar programa prioridade viii governu konstitusionál nian ne’ebé hatuur iha cnc nia responsabilidade atu fó tulun ba prezervasaun memória pasadu sira no kontinua promove direitu umanu no rekonsiliasaun.
diretór ezekutivu servisu verifikasaun emprezariál, institutu públiku (serve, i.p), florêncio da costa sanches, informa, hosi janeiru to’o marsu serve, i.p rejista kompañia foun hamutuk 1.000 no hetan reseita hamutuk $20.000 resin.
“ne’e hatudu di’ak, ba oin mak mantein nafatin hanesan ne’e to’o ramata tinan ne’e ita bele hetan reseita hamutuk $500.000,” diretór ezekutivu serve, i.p hateten ba agência tatoli, iha auditorium ministériu finansa (mf), aitarak-laran, sesta ne’e.
 serve rejista empreza foun 4.200 iha tinan 2021
maski nune’e, serve iha predisaun tinan ne’e hetan reseita millaun $1 bainhira situasan normál.
“maibé daudaun ne’e ita labele atinje tanba ita hasoru situasaun hanesan covid-19 no impase polítika nasionál ne’ebé mosu iha tinan kotuk ba,” nia akresenta.
reseita envolvimentu direita ne’ebé serve, i.p rekolla tuir lei, hosi empreza nasionál no  internasionál, maibé dominante liu ne’e timor-oan 98% no empreza internasioná reprezenta de’it 2%.
“ita rejista loloos empreza internasionál iha territóriu nasionál hamutuk 115 no nasionál 35.000,” nia dehan.
reabilitasaun eskola ensinu báziku filiál (ebf) duque de caxias, bemori, ne’ebé tama iha projetu komunitáriu hosi diresaun nasionál infraestrutura edukativa (dnie) hosi ministériu edukasaun juventude no desportu (mejd), hahú daudaun ona.
tuir koordenadora eskola ebf duque de caxias, eliza martins, pakote reabilitasaun ba eskola ne’e kompostu hosi sala aula tolu no toilet ida, foin maka kontinua filafali tanba mosu difikuldade balun hanesan badaen ne’ebé eskola fó fiar retira ninia kontratu hodi impede prosesu reabilitasaun ne’e.
“iha inísiu ita kontratu tiha badaen na’in-rua hodi hala’o prosesu reabilitasaun, maibé to’o semana rua sira lakohi kontinua tanba razaun oin-oin, entaun impede prosesu sira, maibé agora ita hetan fali ona badaen seluk ne’ebé prosesu la’o fali ona,” koordenadora eskola informa ba agência tatoli, iha eskola bemori, kinta ne’e.
 dnie sei hadi’a sala aula tolu eskola duque de caxias
maski nune’e, dirijente eskola sira kontinua akompaña prosesu reabilitasaun infraestrutura eskola no husu nafatin badaen sira serbisu ho responsabilidade atubele konklui projetu ne’e iha fulan-jullu nia-laran, tanba projetu ne’e ho durasaun fulan-neen.
totál kustu projetu ne’ebé ministériu finansa (mf) transfere ona ba konta bankária eskola hamutuk $40.000, ne’ebé eskola sei jere hodi realiza reabilitasaun, maibé sei foti tuir ninia prosesu.
“faze dahuluk foti 25%, hafoin aprezenta relatóriu ba governu maka foti tan 25% ba faze daruak, nune’e ba faze datoluk mós hanesan, maibé tama ba faze dahaat tuir prosedimentu sei foti de’it 15% tanba 10% sei husik hela iha konta bankária,” koordenadora eskola esplika.
iha eskola hamutuk 204 iha territóriu nasionál mak tama iha planu projetu komunitáriu ba reabilitasaun sala aula 675, ne’ebé hosi númeru ne’e, eskola iha dili hamutuk 16 mak benefisia ba programa ne’e no tuir planu implementasaun projetu tenke ramata iha tinan ne’e.
ministériu saúde (ms) no organizasaun mundiál saúde (oms) promove planu sensibilizasaun no informasaun ba populasaun sira kona-ba  moris saudável no prevene moras la hada’et iha timor-leste.
loron mundiál saúde hahú selebra aban (07/04) no oms lansa ona tema jerál “’our planet, our health”, ho signifikadu hosi tema ne’e  katak saúde umanu depende ba situasaun mundu nian.
diretór nasionál saúde públiku, frederico bosco a. dos santos. francisco sony
“loron mundiál saúde ne’e, importante tebes ita halo sensibilizasaun ba komunidade atu adopta estilu vida saudável liuhosi promosaun ijiene no limpeza, konsumu alimentu nutritivu hanesan no halo prátika diária exersísiu,” diretór nasionál saúde públika iha ministériu saúde, frederico bosco a. dos santos, hateten ba agência tatoli iha caicoli-dili, kuarta ne’e.
 pursentu 44 ema mate iha tl kauza husi moras la hada’et
responsavél ne’e hatutan fó importansia mós atu han hahan karik mina, midar, masin labale barak, maibé aumenta konsumu hahan proteína, karboidratu no minerál sira.
tanba timor-leste hahú hetan ameasa tanba númeru moras la hada’et aumenta   hanesan tensaun aas (hipertensaun), raan midar (diabetes) no kardiovaskular ne’ebé afeta ba ema idade 25 too 35 ho istimasaun mortalidade iha timor-leste kuaze 42,6%.
ms husu ba ema sira ne’ebé risku ba moras hipertensaun no diabetes atu hala’o tratamentu sedu tanba la halo prevensaun   mak  bele fó ameasa ba nia-vida.
“dala barak, ministériu saúde haruka pasiente ho moras oin-oin ba rai li’ur hodi halo tratamentu saúde,” nia informa.
reprezentante organizasaun mundiál saúde (oms) iha timor-leste, arvind mathur. francisco sony
iha fatin hanesan, reprezentante organizasaun mundiál saúde iha timor-leste, (oms) arvind mathur, refere katak importante tebes atu adopta estilu moris saudável no hala’o prátika ezersísiu ho minutu 150 kada semana ida nia-laran.
“ita tenke konsumu aifuan barak, modo tahan no proteína atu bainhira ita-nia pezu boot bele kontribui ba risku hodi hetan moras la hadaet  sira” nia fó hanoin.
nia esplika hanesan mós konsumu tabaku no bebida alkoólika sira afeta mós ba saúde publika.
  prevene moras la hada’et, oms entrega ekipamentu jinástika ba ms
komisaun nasionál eleisaun (cne, sigla portugés), identifika funsionáriu públiku barak partisipa iha kampaña eleitorál liu-liu iha kampaña kandidatu prezidente repúblika, francisco guterres lú olo, ba dala-lima (5) ne’ebé realiza iha munisípiu covalima.

diretór cne munisípiu covalima, hermenegildo de sena hateten, oras ne’e daudaun cne iha hela terreñu hodi halo observasaun kampaña eleitorál ho númeru sorteiu 6 nian ne’e, cne deteta funsionáriu públiku balun tuir kampaña iha oras servisu nian no sei relata ba komisáriu komisaun funsaun públiku (kfp).
“daudaun ne’e ami haree hela funsionáriu públiku sira balun ne’ebè mak partisipa iha kampaña, ami toma nota hodi relata ba iha komisáriu funsaun públiku hodi buka solusaun,” diretór cne covalima ne’e hateten ba jornalista sira hafoin halo observasaun kampaña iha kampu ladi, segunda ne’e.
bazea ba estatutu komisaun funsaun públiku bainhira funsionáriu sira hola parte iha kampaña eleitorál, sira hato’o pedidu ba komisaun funsaun públika (kfp), tenke husu pedidu lisensa anuál, lisensa lahó vensimentu no lisensa espesiál.
“funsionáriu sira hato’o pedidu ba iha kpf, ami cne sempre iha dokumentu maibé durante ne’e ami la asesu dokumentu ba funsionáriu sira-ne’ebè mak hato’o pedidu lisensa ba kfp,” nia dehan.
kampañia dala-lima ne’ebé kandidatu ho númeru sorteiu 6 ne’e hala’o, hetan obsevasaun hosi ofisiál cne ne’ebé mai hosi postu administrativu fohorem, fatutulik no suai vila.
tuir cne nia observasaun, funsionáriu ne’ebé mak partisipa iha kampaña durante oras servisu mak hanesan funsionáriu sira hosi administrasaun munisípiu covalima hanesan diretór sira, servisu edukasaun munisípiu covalima, administradór munisípiu covalima no  postu administrative sira.
preparasaun ba kampaña eleitorál, cne halo rekrutamentu ba ofisiál cne hamutuk 103 hodi halo obserbasaun durante kampaña eleitorál.
 lú-olo reeleitu ba pr sei hametin relasaun institusionál
 grupu voluntáriu hosi asosiasaun turizmu relijíozu timor-leste (atr-tl) na’in-25 hala’o doasaun raan hodi apoia pasiente dengue ne’ebé baixa hela iha hospitál nasionál guido valadares (hngv) no sentru saúde internamentu sira.
“ami hala’o doasaun raan ne’e hosi atr-tl, ne’ebé mai hosi relijiaun sira ne’ebé mak iha timor-leste hanesan katólika, protestante, hindu, musulmanu no konghucu, ho asaun ne’e atu hala’o ami-nia solidariedade ba moras sira hotu hotu iha ospitál liuliu ba moras dengue ne’ebé mak númeru sa’e maka’as,” koordenadora atr-tl, glenda de carvalho, hateten ba agência tatoli ne’e iha vila-verde, sesta ne’e.
ekipa voluntáriu atr-tl halo doasaun raan ba iha hospitál nasionál guido valadares (hngv) liuliu banku sangue ne’ebé mak estoke raan menus, nune’e hakarak hala’o solidariedade hodi fó tulun ba maluk sira ne’ebé mak oras ne’e presiza  raan.
“atividade ne’e mós sei halo rutina fulan haat dala ida, atu ajuda raan ba ema seluk ne’ebé  mak presiza tanba ema sira mai rejistu ne’e hamutuk 50, maibé ema fó doasaun raan ne’e na’in-25,” nia informa.
iha fatin hanesan, koordenadór servisu transfunsaun raan banku sangue nasionál, tomas adelino, hateten asosiasaun ne’e husu banku sangue atu halo doasaun raan  ba sira, nune’e kongratula inisiativa ne’e tanba di’ak tebes atu apoia pasiente dengue ne’ebé númeru maka’as iha dili no timor-leste.
“kazu dengue númeru ne’ebé maka’as entaun ema barak presiza raan, nune’e ho inisitiva ne’e diak tebes tanba bainhira raan menus ne’e problema ba ami saúde tanba ema barak presiza raan mutin,” koordenadór ne’e kongratula.
nia dehan estoke raan iha hngv ladun sufisiente tanba ne’e mak husu família pasiente tenke halo doasaun raan, atu nune’e estoke sira ne’e labele mamuk liu.
kandidatu prezidente repúblika (pr) independente ba períodu 2022-2027, ho númeru sorteiu 08, tito da costa cristóvão ‘lere anan timur’, manán votu maioria 616, hosi totál votu válidu 664 iha suku caenlio, postu administrativu iliomar, munisípiu lautém.

suku caenlio iha sentru votasaun ida no paralelu ida, ne’ebé eleitór ohin ezerse sira-nia direitu votu iha fatin rua.
“ohin, ita-nia eleitór hosi suku ne’ebé ezerse sira-nia direitu votu ba eleisaun prezidensiál 2022, rezultadu votasaun hatudu kandidatu prezidente repúblika ho sorteiu númeru 08 mak hetan votu másimu hamutuk 616,” xefe suku caenlio, julião soares, hateten ba agência tatoli, iha sede suku caenlio, hafoin rona rezultadu votu, sábadu ne’e.
 lere iha esperansa boot manán iha eleisaun prezidensiál
nune’e, kandidatura seluk ne’ebé hetan votu iha suku ne’e, tuir mai mak hanesan mariano asanami ho votu 20, josé ramos horta ho votu 15, armanda berta dos santos sia ho votu 6, maria ângela freitas da silva ho votu 1, isabel da costa ferreira ho votu 1, enkuantu kandidatura seluk la hetan votu.
aleinde ne’e, iha votu nulu lima, branku 0, rejeita 1.
eleitór 664 ne’e kompostu hosi aldeia lima hanesan, caidavalarin, larimi, liufalun, maluhira no titiravein.
rezultadu ne’e fó sai hafoin votatante sira ezerse sira-nia direitu votu, hahú hosi tuku 07:00 to’o tuku 15:00, no ekipa sekretariadu tékniku administrasaun eleitorál (stae) hahú sura votu iha tuku 16:00 no fó sai rezultadu iha tuku 17:00.
 ministériu saúde (ms) liuhosi diresaun nasionál apoia ospitalar no emerjénsia, hahú hosi janeiru to’o marsu ne’e, transfere ona pasiente na’in-38 ba halo tratamentu médiku iha rai-liur, hosi númeru ne’e na’in-haat mak mate.
xefe departamentu apoia opsitalár no enkaminamentu ministériu saúde, emelita augusta, informa iha fulan tolu nia laran konsege halo tranferénsia ba pasiente ho moras komplikadu hamutuk 38 ba rai-liur hodi halo tratamentu saúde.
totál pasiente na’in-38 ne’e, na’in-31 halo hela tratamentu iha ospitár indonézia no na’in-hitu hala’o tratamentu iha malázia.
“husi pasiente na’in-31 ne’ebé halo tratamentu ssaúde iha indonézia ne’e balun fila ona ho kondisaun saúde rekuperadu hamutuk 11 no na’in-haat lakon vida no pasiente seluk kontinua halo tratamentu. enkuantu pasiente ne’ebé mak halo tratamentu iha malázia na’in-hitu ne’e na’in-tolu fila ona ho kondisaun saúde rekuperadu no na’in-haat sei halo tratamentu hela no mate laiha,” xefe departamentu ne’e hateten ba agência tatoli iha knaar fatin-dili, sesta ne’e.
daudaun, ms prosesa hela dokumentu pasiente 73 ne’ebé inklui mós amu bispu dioseze maliana, don norberto do amaral, hosi númeru ne’e pasiente na’in-62 sei ba halo tratamentu saúde iha indonézia no na’in- 11 ba malázia.
“ita sei transfere pasiente hirak ne’e inklui bispu don norberto iha temu badak, maski ita sei problema ho alojamentu, maibé pasiente hirak ne’e tempu besik bá ona,” nia akresenta.
pasiente sira ne’ebé mak halo tranferénsia ba ospitál nasaun rua ne’e maioria moras fuan, kankru no rins.
“durante ne’e ita haruka ita-nia pasiente ba nasaun tolu, maibé ho sitausaun covid-19 ita haruka deit ba nasaun rua hanesan indonézia no malazia,” nia informa.
kada tinan, governu gasta orsamentu millaun $5 hodi halo transferénsia pasiente moras komplikadu sir aba rai-liur hodi halo tratamentu médiku.
tuir dadus hosi diresaun serbisu ospitár no emerjénsia (dnsoe) hatudu katak iha tinan 2021 transfere pasiente 20 ba indon’ezia no na’in-ida ba singapura ho moras kankru no fuan. enkuantu iha tinan 2022 haruka pasiente na’in-18.
orsamentu 2022 ba ms 
governu prevee orsamentu ba minsitériu saúde iha oje 2022 hamutuk $52,113,565, ne’ebé  aloka ba kategoria saláriu vensimentu $24,633,600, bens no servisu $13,564,957, kapitál menór $41,000,005, kapitál dezenvolvimentu $1,916,203, transferénsia públika $10,998,800.
orsamentu ne’e, sei finansia ba programa tolu, sub-programa 19 no atividade 69 ne’ebé alokadu ba programa governasaun di’ak no instituisionál prevee $8,548,068, programa saúde alokadu $43,563,497 no igualidade jenéru no inkluzaun sosiál prevista $2,000.
alende ne’e, parlamentu nasionál mós aprova proposta aumentu orsamentu adisionál liuhosi proposta rua hanesan proposta ho númeru 58 no númeru 60 atu ministériu saúde transfere orsamentu iha kategoria despeza ka salariu no vensimentu ba programa ho kodígu 805 kona-ba saúde ho sub-programa servisu ambulánsia no atividade servisu integradu emerjénsia médiku no ambulánsia.
tanba, diresaun nasionál apoia servisu médiku emerjénsia ho dotasaun inisiál $340.000, maibé altera ka hasai $124.000 ba dotasaun final ho orsamentu $216.000 ne’ebé tau iha rúbrika salariu.
iha diresaun servisu nasionál ambulánsia emerjénsia médika ho dotasaun inisiál ba atividade $50.958 hodi altera no tau tan $124.000 iha dotasaun final ba atividade $17.496,3.
kona-ba proposta 60 iha programa kodígu 805 kona-ba saúde ho dotasaun insiál  hamutuk $10.998.800 hodi altera no hasai tiha $190.000 ba dotasaun finál $10,808,800.
  kada tinan,governu gasta millaun $5 transfere pasiente bá rai-liur
parlamentu nasionál hasai ona imunidade ba deputadu, antónio da conceição ‘kalohan’, hodi hatán ba iha tribunál distritál dili (tdd) nu’udar arguidu iha 29 setembru tinan ne’e ba kazu daruak, ne’ebé deskonfia envolve durante asume kargu hanesan ministru komérsiu indústria no ambiente (mcia) iha governasaun liu ba.

prezidente parlamentu nasionál, aniceto longinhos guterres lopes, haktuir tuir ofisiu tdd nian antes ne’e julgamentu ba deputadu kalohan hala’o iha loron 10 marsu 2022 foin daudaun ne’e maibé adia fila-fali julgamentu ho razaun juis prosesu ba tuir tiha kursu iha portugál durante fulan neen, nune’e marka fali julgamentu 29 setembru 2022.
tanba ne’e, meza adianta kedas iha plenária prozede levantamentu ba imunidade maibé meza mós sei adianta kedas iha karta ida envia ba tdd no ministériu públiku (mp) oinsá atu ezije prosesu kualker ba deputadu bele substitui nomea fila-fali juis seluk hodi aselera prosesu refere.
“prosesu votasaun ho sekretu hasai imunidade deputadu kalohan ne’e partisipa hosi deputadu prezente na’in-58 ho rezultadu votasaun a-favór-49, kontra haat, abstensaun haat, branku 0 no nulu ida. hosi rezultadu votasaun ne’e, meza deklara suspende mandatu deputadu antónio da conceição apenas partisipa iha ámbitu prosesu julgamentu sira-ne’ebé la’o iha tribunál,” prezidente parlamentu nasionál ne’e deklara liuhosi plenária, tersa ne’e.
bibán ne’e, deputadu antónio da conceição, agradese ba levantamentu ne’ebé parlamentu hasai no prontu koopera atu ba hatán hodi klarifika iha tribunál.
“ohin, parlamentu nasionál halo levantamentu imunidade ba kazu ida-ne’ebé tribunál haruka mai kle’ur ona, altura kuandu ha’u mós tuir hela julgamentu iha tribunál liga ba ha’u-nia funsaun hanesan mós ministru komérsiu indústria, naton ne’e ho kazu diferensa ho id- ne’ebé agora tuir hela julgamentu ba ekipamentu indústria. agora ida-ne’e ligadu ba masin atabae ne’ebé iha akuzasaun bolu ha’u halo atividade ida-ne’e iha objetivu partisipasaun ekonomika fó ba kompañia mai hosi partidu hanesan, nune’e ho imunidade ne’e prontu koopera atu bele ba hatán tanba prosesu ne’e la’o kle’ur ona hodi bele hetan justisa loloos,” nia dehan. 
entertantu, antónio da conceição, daudaun ne’e iha kazu rua mak rejista iha tdd, tanba daudaun ne’e mós sai mós arguidu kazu sosa ekipamentu indústria ne’ebé nia prosesu la’o hela iha tdd daudaun rona ona arguidu no sasin balun seidauk iha desizaun finál.
tanba deskonfia envolve durante asume kargu hanesan ministru komérsiu indústria no ambiente (mcia) iha tinan 2014.
prosesu ne’e rejista ho númeru nuc 0075/17pggcc, mp redús akuzasaun ho husu julgamentu iha intervensaun tribunál koletivu, tuir artigu 236 no 14 hosi kódigu prosesu penál (kpp) hodi notifika arguidu/a na’in-lima (5) ho inisiál adc, jib, gpsc nu’udar kargu xefia iha ministériu komérsiu indústria no ambiente (mcia), pmcsv nu’udar diretór hosi kompañia privada  ida no arguidu antonio “kalohan” nu’udar  eis-ministru mcia.
faktu ne’ebé arrola hosi ministériu publiku (mp) katak iha tinan 2014, mcia iha osan atu sosa ekipamentu diversu hosi orsamentu kapitál menór ho montante globál $200,000.00. 
hafoin ne’e, mcia loke konkursu públiku kompañia kninuk star unipessoal lda, sai vensedór hodi asina kontratu ho mcia ho montante globál $191,000.00, ne’ebé ikus mai tezouru ministériu finansa halo pagamentu ho montante refere ba kompañia.
maske iha realidade ekipamentu laboratóriu indústria sira refere, kompañia foin fornese mai iha mcia, iha fevereiru 2015, fulan-rua depois halo tiha pagamentu. maske nune’e, ekipamentu sira kompañia hatama la kompletu to’o novembru 2015, hodi prejudika ekipamentu sira balun labele funsiona no la utiliza to’o agora, hodi hamosu prejuizu ba estadu timor-leste ho valór $143,500.00.
mp akuza arguidu/a sira ho krime pekulatu ne‘ebé previstu no punidu hosi art. 295 n° 1, krime partisipasaun ekonomia iha negósiu no administrasaun danoza, ne’ebé previstu no punidu hosi art. 299 n°. 2, no art. 274 n°. 2, krime burla agravadu, falsifikasaun dokumentu, ne’ebé previstu no punidu hosi art. 266 no 267 n°. 1, art. 274 n° 2 no art. 303, hotu-hotu hosi kódigu penál timor-leste.
 ministériu saúde  (ms) relata,  kazu detetadu pozitivu foun laiha, rekuperadu laiha no kazu ativu na’in-sia.
“ohin kazu detetadu foun  laiha, rekuperadu laiha no kazu ativu na’in-sia,”diretora jerál prestasaun saúde, odete da silva viegas, hateten liuhosi nota ne’ebé agência tatoli asesu, kuarta ne’e.  
nune’e, hahú 21 marsu 2020 to’o 06 abril 2022  iha kumulativu kazu konfirmadu 22.836 no óbitu 130.
hosi horisehik mai ohin, laboratóriu nasionál saúde halo teste pcr  141,  kompostu vijilánsia sentinela laiha, rastreiu ba kontaku laiha, rastreiu aleatóriu rua, viájen internasionál 139 no follow up iha kuarentena laiha.
alende ne’e, totál teste pcr ne’ebé halo iha 05 abríl 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 97 hanesan maubisse laiha,  maliana 15, viqueque tolu, suai lima, baucau laiha, ermera laiha, raeoa laiha, hngv  74, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 03 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (89,6%) no kumulativu 2ª doze iha dili (84,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 73,2%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  06 abril  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha baixa ho covid-19 la iha.
 covid-19: kazu detetadu pozitivu na’in-haat no ativu sia
komemorasaun aniversáriu kooperasaun timor leste no cuba ba dala-xx ne’ebé hala’o solidariedade karavana marsa internasionál hosi embaixada cuba to’o iha jardein prezidente repúblika b. j. habibie iha bidau santana, dili.

sekretáiu jerál asosiasaun amizade timor-leste ho cuba, heculanos seixas dos santos, hato’o mensajen ba governu estadu unidus amérika kona-ba povu timor-leste nia pozisaun kontinua ezije atu hapara no blokeia ekonomiku kontra cuba.
“komemorasaun aniversariu dala-20 ba kooperasaun timor-leste no cuba ne’ebé ami hala’o marsa hosi embaixada cuba mai iha jardin prezidente habibie hodi hato’o mensajen ba governu estadu unidu amérika kona-ba povu timor-letse nia posizaun kontinua ezije atu hapara no blokeia ekonómiku kontra cuba. entaun kooperasaun ida-ne’e ita bele haree ho matan no rona ho tilun katak iha mudansa tanba sira fó formasaun médiku timor-oan hamutuk 1.000,  espesialista timor-oan 40-resin,” heculanos seixas dos santos hateten ba jornalista sira iha jardin prezidente b.j habibie bidau, sesta ne’e.
formasaun sira-ne’ebé cubanu sira fó iha diferensa área hanesan iha saúde, kultura, desportu , agrikultura no enjineiru no selu-seluk tan.
“presenza brigada cubano iha timor-leste halo ona mudansa ka alkansa iha área saúde liu-liu melloramentu asesu saúde ba ita-nia nasaun kualidade atendimentu bai ta-nia populasaun no ita konsegue redú problema saúde hanesan redusaun ba tuberkuloze (tbc), redusaun ba má nutrisaun nune’e hasa’e kualidade moris kultura iha timor-leste,” nia dehan.
espesialista timor-oan hamutuk ho cuba, indonézia no papua ne’e seidauk to’o 50, tanba ne’e mak liuhosi asosiasaun amizade timor-leste no cuba hatoo nafatin apelu ba na’in-ulun sira fundadór nasaun sira tenke harii institutu ba kardiolojia, neorolojia, kankru, rins atu nune’e bele redús despeza tranferensia moras hosi rai-laran ba rai-li’ur.
“tanba ne’e mak ita husu ba na’in-ulun sira tenke hapar ho rekursu umanu, haruka médiku timor-oan ba eskola iha rai-li’ur atu nune’e bele fila mai sai espesialista hodi bele trava transferénsia moras ba rai-li’ur no fó kualiadade tratamentu ba komunidade no hasa’e konfiansa sistema saúde ba povu, no ita bele ona tanba kooperasaun tinan 20 ho cuba ita bele kaer rasik ita-nia kuda talin,” nia dehan.
tuir nia, to’o agora espesialista timor-oan seidauk sufisiente hodi koloka ba iha ospitál rejionál lima, tanba ne’e nia husu governu atu haruka médiku timor-oan ba eskola iha rai-li’ur hodi hasa’e kapasidade sai espesialista, fila mai hasa’e sistema saúde iha rai laran iha ospitál rejionál no ospitál nasionál sir abele iha médiku espesialist.
enkaregada negósiu iha embaixada cuba iha timor-leste, yudith sanches espinoza hateten ativiadade ida-ne’e hanesan solidadridade hamutuk ho estudante cuba iha timor-leste hodi hatán ba estadu unidu ne’ebé mak blokeia ekonómiku kontra cuba.
“ami-nia presenza iha timor-leste durante ne’e koopera di’ak ho médiku timor-oan hodi apoiu sistema saúde ba povu timor-leste ho di’ak,” yudith sanches espinoza esplika.
iha atividade marsa ne’e partisipa hosi membru asosiasaun amizade timor-leste cuba, estudante medisina hosi universidade timor lorosae (untl), membru asosiasaun antigu alunu cuba, eskola superiór medisina no diretór kolaboradór médika cubano.
 tuir kalendáriu iha segunda (09/05), parlamentu nasionál no viii governu konstitusionál, hahú debatae proposta orsamentu ratifikativu (or) ho montante billaun $1,129.
proposta or ho montante billaun $1,129, ne’ebé prevee ba transferénsia públika $1,837,634.189, bens no servisu $466,877.382, kapitál dezenvolvimentu $390,177.399, saláriu no vensimentu $250,537.130 no kapitál menór $41,914.097.
 mejd prevee or millaun $9 apoiu estudante sira iha eskola públiku no privadu
“diskusaun audénsia públika ba orsamentu retifkativu hotu ona, nune’e ohin, komisaun c halo finalizasaun ba relatóriu pareser audénsia públika orsamentu retifikativu nian. nune’e iha loron 9 maiu, ita submete ba diskusaun iha faze jeneralidade,” vise prezidente parlamentu nasionál, luis roberto, hateten ba agência tatoli, iha parlamentu nasionál, kinta ne’e.
vise-prezidente parlamentu nasionál, deputadu luis roberto da silva. doc.
nia esplika orsamentu retifikativu ne’e ho karakter urjénsia, nune’e iha pareser ba diskusaun jeneralidade halo iha loron ida de’it.
“ha’u hanoin diskusaun jenerálidade bele loron ida de’it no loron tuir mai ita tama ba debate iha faze espesialidade no halo kedan aprovasaun hodi submeter ba prezidente repúblika atu promulga,” vise prezidente ne’e afirma.
governu submete ona proposta orsamentu retifikativu (or) ba parlamentu nasionál (pn) no hakarak atu debate orsamentu refere ho karaktér urjénsia, nune’e bele responde lalais nesesidade iha rai laran.
entertantu, iha loron 27 abríl ne’e governu ne’ebé reprezenta hosi ministru finansa, rui gomes, ho ministru asuntu parlamentár no komunikasaun sosiál (mapkoms), francisco jerónimo, submete ona proposta orsamentu retifikativu (or) 2022 nian ba parlamentu nasionál ho montante billaun $1,129, ne’ebé prevee ba transferensia públika $1,837,634.189, bens no servisu $466,877.382, kapitál dezenvolvimentu $390,177.399, saláriu no vensimentu $250,537.130 ho kapitál menór $41,914.097.
orsamentu retifikativu ho montante billaun $1,129 atu finansia medida komplementár 13 ho nia alokasaun orsamentu mak hanesan;

kriasaun fundu veteranu ho orsamentu alokadu biliaun $1;
atribuisaun pagamentu désimu terseiru $200 ba kada família (eseptu funsionáriu públiku sira) ho orsamentu alokadu millaun $70;
uma kbiit laek plus ho orsamentu alokadu millaun $25;
bolsa estudu ba mellor graduadu estudante ensinu báziku no sekundáriu ho orsamentu alokadu millaun $7,5;
programa mão de obra ba postu administrativu millaun $7,2;
kafé no subsídiu ba kafé laku-teen ho orsamentu alokadu millaun $6,4;
pagamentu ba diferensa remunerasaun pntl nian ho rejime salariál foun, ba mmnbru pntl 4.096 ho orsamentu alokadu millaun $5,1;
harii sedeartemarsiál no rituálmillaun $2,5;
programa eskolaiha uma ho orsamentu alokadu millaun $2,1;
internet gratuita iha eskola sira, millaun $1,1;
subsídiu akomodasaun ba pntl no f-fdtl ho orsamentu alokadu millaun $1,9;
estabelesimentu sekretária ba asuntu trabaladór exteriórno komunidade timor-oan iha diásporarihun $500;
empregu ba mellór alunu universitáriu sira rihun $437,5.

liuhusi proposta orsamentu retifikativu ne’e, governu propoin ba parlamentu nasionál atu halo reforsu finanseiru ba iha títulu dotasaun ba governu tomak no kria programa foun hanaran medida orsamentu komplementár no ida-ne’e governu halo atu labele book ka muda estrutura orsamentu pur programa.
orsamentu retifikativu ne’ebé governu aprezenta ho intensaun atu redús impaktu ekonómiku ba timor-oan sira kauza hosi situasaun ekonómiku internasionál no aumentu substansiál taxa inflasaun ne’ebé sa’e ba beibeik.
enkuantu, antes ne’e montante tetu oje 2022 ne’ebé governu submete ba pn ho montante billaun $1,675, ne’ebé millaun $233 ba saláriu no vensimentu, millaun $449,98 ba bens servisu, millaun $565,9 ba transferénsia públika, millaun $24,4 koresponde ba kapitál menór no millaun $401,7 ba kapitál dezenvolvimentu.
maibé liuhosi debate espesialidade iha proposta adisionál mai ho propsota hamutuk 165 reprezentante povu no hosi proposta hirak ne’e mak halo adisionál millaun $300-resin, nune’e halo tetu oje 2022 sa’e ba billaun $2 tanba atu utiliza ba nesesidade povu no nasaun.
 governu prevee millaun $2,6, harii sede grupu arte marsiál
proposta hitu ne’ebé aprezenta hosi deputadu sira bankada opozisaun iha parlamentu nasionál durante debate faze espesialidade ba proposta orsamentu retifikativu la pasa.

hanesan proposta númeru 5 títulu (servisu/órgaun) dotasaun para todo o governo ho kategória despeza transferénsia públika ho nia programa kódiku aa7 medida orsamentál komplementár, dotasaun inisiál $1,124,757.250 ho alterasaun  propoin atu hasai  tiha $500.000 ne’ebé  ho nia justifikasaun sumáriu iha aditamentu livru 1- panorama orsamentál orsamentu jerál estadu (oje) 2022, governu justifika introdusaun programa foun aa7 medida orsamentál komplementár engloba diferensa medida, inklui kriasaun sekretária estadu asuntu traballadór iha estranjeiru, nune’e propoin elimina medida ne’e.
proposta númeru 6, títulu servisu dotasaun todo o governo, kategória despeza transferénsia públika ho programa kódiku aa7 medida orsamentál komplementár, dotasaun inisiál $1,124,757.250 ho alterasaun hasai $3,100.000 ne’ebé ho nia justifikasaun engloba dotasaun medida diferensa inklui millaun $1 ba garante internet iha eskola no universidade no millaun $2,1 apoiu programa home schooling husu elimina medida rua ne’e tanba sei la lori benefísiu.
proposta númeru 7, programa aa7 medida orsamentál komplementár, dotasaun inisiál $1,124,757.250 alterasaun hasai $6,400.000 ho justifikasaun sumária atu hasai orsamentu destina ba programa apoiu plantasaun kafé tanba programa ne’e konsta ona iha oje 2022.
proposta númeru 8, programa aa7 medida orsamentais komplementár, dotasaun inisiál kategória $1.124.757.250 no alterasaun atu hasai $70.000.000 ne’ebé ho nia justifikasaun pagamentu desimu terseiru iha fulan dezembru ba kada família tanba governu la aprezenta númeru família abranje hosi prezente medida.
proposta númeru 9 husu hasai osan millaun $25 ba alargamentu programa ukl plus ne’ebé proporsiona materiál konstrusaun  hodi hadi’a kondisaun uma maibé proposta ne’e husu atu elimina tanba  orsamentu refere programa ne’e konsta ona iha oje 2022.
proposta númeru 10 husu alterasaun hasai $1,000,000.000 kriasaun fundu kombatente libertasaun nasionál atu elimina ne’ebé finalidade no karáteristika nesesita presedida alterasaun lei númeru 3/2006, 12 abríl (estatutu kombantente libertasaun nasionál), no razaun seluk mak estudu ekonomiku no finanseiru kona-ba aplikasaun verba transferénsia ho forma garante rentabilidade anuál fundu petrolíferu.
proposta númeru 11 mak atu hasai $7,200.000 ba finansiamentu suplementár postu administrativu propoin hasai tanba governu la esplika medida ne’e ho nia benefisiáriu hira.
proposta hirak ne’e aprezenta hosi proponente deputada cnrt maria fernanda lay, deputadu pd antónio da conceção, deputadu udt francisco xavier, deputada fm isabel ximenes no deputada cnrt virgina ana belo.
“urjente saida mak tau iha orsamentu retifikativu. osan ne’ebé tama dezde tinan barak ita-nia populasaun ba servisu iha rai-li’ur, nusa foin hakfodak tau iha retifikativu la tau iha orsamentu jerál estadu depois kurije tiha organika governu,” deputada proponente, fernanda lay, fundamenta iha sala plenária parlamentu nasionál durante debate proposta or iha faze espesialidade ba loron dahuluk, tersa ne’e.
tuir nia, adidu iha embaixada hotu no ministériu negósiu estranjeiru no kooperasaun (mnek) no sefope nia servisu iha ona tanbasá kria tan ida-ne’e.
“ida ne’e interpretasaun atividade la klaru, atu aumenta postu rekrutamentu ha’u la hatene ne’ebé konkorda ho khunto sefope halo hela servisu ne’e, nune’e tanbasá kria tan ida,” nia dehan.
deputada proponent, isabel ximenes, hateten sira-nia proposta ba área edukasaun atu haree kestaun ne’ebé iha sustentavel.
“iha ami-nia proposta ne’ebé hato’o liga ba kestaun problema audiénsia hato’o ne’ebé ami kontinua haree katak situasaun ida-ne’e agora ita-nia área edukasaun enfrenta hela problema barak ne’ebé urjénsia importante atu resolve, duké ita ba aumenta tan programa home schooling ida-ne’ebé karik ninia solusaun ne’ebé sei laiha sustentavilidade ba oin,” nia hateten.
durante audiénsia la hetan esplikasaun klaru programa eskola iha uma atu halo modelu oinsá no realiza iha ne’ebé ho númeru estudante hira, tanba ne’e mak sente programa home schooling seidauk iha nia viabilidade atu implementa.
“ami iha hanoin, se governu hakarak hadi’a ita-nia setór edukasaun rezolve mak problema pagamentu sira-ne’ebé seidauk halo ba ita-nia profesór kontratadu. ne’ebé, se bele governu hanoin ema mak sai sentru ba dezenvolvimentu hasa’e mak saláriu profesór,” nia fó hanoin.
nune’e mós, deputada proponente, virgina ana belo, hateten liga ba proposta númeru 7 deskreve ona iha justifikasaun sumáriu tanba haree ba situasaun natar no irrigasaun no mós ita-nia ai-han sira seluk fora hosi kafé presiza tebe-tebes atensaun, nune’e presiza foku ba ida-ne’e.
“ami mós hakarak ko’alia uitoan tanba realidade orsamentu ne’ebé tau iha 2021-2022 ba iha ministériu ne’e rasik to’o agora foin ezekuta 17%. se ita tau tan orsamentu ba iha ne’ebá mak kapasidade ezekusaun oinsá,” nia argumenta.
nia sujere, se hakarak foku ba kafé ne’e halo de’it ezersísiu interna bele foti fali hosi ministéiru nian labele ezekuta iha 2022 tau fila-fali plantasaun kafé nian, tanba laiha esplikasaun iha audiénsia.
hatán ba ne’e, primeiru ministru (pm), taur matan ruak, hateten governu la aseita atu koa orsamentu ne’e hosi proposta sira hosi deputadu opozisaun.
nia komenta, proposta númeru 5 katak integrasaun rejional timor-leste nian ita halo iha pontu haat importante, mak defende prestijiu hanesan nasaun no povu, oinsá hametin relasaun ho nasaun sira bilaterál no multilaterál, estabelese akordu kooperasaun iha defeza no seguransa no ikus mak tau matan ba komunidade nian iha diáspora.
“iha ne’e, hau la ko’alia traballadór refere karik iha lapsu ida maibé komunidade iha diáspora no ita iha komunidade barak to’o agora la tau atensaun loos no tempu vota mak husu de’it sira-nia votu, nune’e hanoin momentu oportunu atu bele tau matan konta mós ho sira-nia kontribuisaun iha 2021. reseita ne’ebé ita simu hosi ita-nia komunidade diáspora nian hamutuk millaun $121 ne’ebé kontribui ba dezenvolveimentu nasaun no redusaun probreza ho ida-ne’e merese tau matan tanba ne’e proposta refere laiha kabimentu (laiha baze legál),” xefe governu ne’e hateten.
biban ne’e, ministru edukasaun (me), armindo maia, esplika porgrama home schooling hanesan ema hotu hatene durante ne’e ministériu iha programa ne’ebé bolu ‘eskola hosi uma’ ne’ebé prodús hosi televizaun durante konfinamentu obrigatóriu.
“maibé ho situasaun ne’ebé fila ona ba normál entaun introdús fali konseitu eskola iha uma, katak agora mestre sira sei ba halo prosesu aprendizajen iha uma tanba labarik barak la konsege ba eskola tanba ekonomia la sufisiente, no ita mós hatene labarik sira-ne’ebé atu tama pre-eskolár, ensinu aprendizajen idade kiik. entaun, ita introdús konseitu eskola iha uma maibé la’ós buat foun hanesan ita hatene profesór barak ba iha ne’ebá voluntáriu lista lubuk, entaun hahú hosi dili populasaun barak hanesan projetu pilotu,” nia esplika.
vise-ministru agrikultura no peska (map), abilio de araújo, responde hanoin liga proposta ne’ebé iha maibé atu haree hikas fila-fali nasaun timor-leste durante ne’e, kuaze produtu kafé por volta millaun $20 hektare ne’ebé iha, nune’e presiza halo fila-fali refloresta hodi bele rekupera saida mak lakon tempu liu.
aleinde ne’e iha mós parte balun ema tenke preokupa ba folin kafé ne’ebé prodús mai hosi animál lakon tiha ne’ebé nia folin diferensa ho folin normál sira seluk, tanba ne’e presiza apoiu bele vota a-favór ba orsamentu aumenta.
ministru administrasaun estatál (mae), miguel ferreira de carvalho, hakarak klarifika proposta númeru 8 ne’ebé iha ligasaun ho papél mae nian.
nia dehan, to’o iha 28 fevereiru 2022, ministériu servisu hamutuk ho líder komunitáriu hosi suku hotu iha territóriu hetan ona dadus família ne’ebé iha ficha família hamutuk 323.216, no dadus ne’e kompara ho mssi utiliza hodi selu subsídiu $200 ba família iha 2020.
“purtantu bazea ba númeru ne’e ministéiru finansa no mssi kalkula kuaze millaun $65 ne’ebé sei utiliza ba despeza ba pagamentu $200, nune’e mae sempre servisu hamutuk ho ministéiru ba dadus sira sempre disponivel bele utiliza distribui programa sira diretamente ba povu,” nia dehan.
hatán ba proposta númeru 9 hosi razaun ne’ebé proponente sira aprezenta, nia hateten uma kbiit laek (ukl) tinan 2021-2022 ne’e paralamentu nasionál (pn) aprova ho orsamentu millaun $71 hodi konstrui uma 4000 iha suku 224, ne’ebé transfere ona ba suku sira hahú konstrusaun ho totál despeza hamutuk 45,5% no 55% sei hahú transfere iha fulan maiu ne’e nia laran, nune’e orsamentu refere destina ona.
“agora ba ukl plus destina atu ba sira-ne’ebé la halo parte ba ukl, tan ne’e ukl iha komponente rua hanesan esplika iha sesaun audiénsia primeiru ne’e, ita fó materiál konstrusaun tomak ba família sira hodi halo sira-nia uma rasik no segundu ita fó de’it materiál konstrusaun kalen hodi populasaun uza troka. ami planea osan millaun $25 bele utiliza kobre materíál konstrusaun tomak ne’ebé estimativa uma ida sei hetan kustu rihun $3,” nia hateten.
kona-ba proposta 11 programa mão de obra postu administrativu ho objetivu hadi’a kondisaun servisu postu no fó kbiit ba administrasaun postu kontribui rekuperasaun ekonomia no preparasaun ba desentralizasaun administrativa atende situasaun urjente sira-ne’ebé liga ho seguransa, ambientál, floresta, infraestrutura rurál ho seluk tan.
“tanba ne’e, parte governu la aseita proposta hirak ne’e,” nia dehan.
hafoin governu fó resposta, proponente deputada fernanda lay deside retira proposta númeru 8 no sira seluk mantein hodi avansa ba iha votasaun plenária.
rezultadu votasaun ba proposta sira ne’e iha proposta tolu mak ho votu a-favór 24, kontra 36, abstensaun rua (2), no proposta tolu seluk ho votu afavór 25, kontra 36, abstensaun ida (1), nune’e proposta neen ne’e la hetan aprovasaun iha plenária, ne’ebé aprezenta hosi deputadu sira bankada opozisaun.
 dekretu-lei númeru 3/2022 12 janeiru kona-ba rejime jurídiku kurríkulu padraun nasionál ne’ebé ministériu ensinu superior siénsia no kultura (messk) prodús no tama ona ein vigór, fó dalan ba instituisaun ensinu superiór públiku no privadu (iespp) sira bele implementa sistema kréditu no uniformiza kurríkulu.
“dekretu-lei ne’e nu’udar meiu ida atu fó oportunidade ba instituisaun ensinu superiór sira bainhira atu kria kurríkulu tenke bazeia ba dekretu-lei ne’e. aleinde ne’e, lejizlasaun ne’e hatuur ona bainhira sistema kréditu, ezemplu hanesan disiplina jerál ida hanesan ekonomia, liu-liu introdusaun jestaun, karik ninia kréditu ne’e mak tolu, entaun iha instituisaun ensinu superiór sira hotu tenke tolu,” ministru edukasaun siénsia no kultura, longuinhos dos santos, hateten, iha salaun universidade orientál timor-leste (unital), becora, tersa ne’e.
ministru dehan, iha universidade balun mak disiplina kona-ba introdusaun jestaun hanesan, maibé sistema kréditu mak la hanesan.
“balun fó kréditu tolu no balun fali fó rua de’it, ida-ne’e mak la uniformiza. tanba ne’e mak mosu dekretu-lei ne’e hodi ajuda halo uniformiza tuir nesesidade país ne’e nian,” nia akresenta.
aleinde ne’e, dekretu-lei ne’e fasilita iespp uza sistema kréditu, sistema avaliasaun no grau akadémiku nível ensinu superiór, bazeia ba lei edukasaun ne’ebé hatuur ona.
“fó garante mós ba estudante sira ne’ebé gradua ona bele iha koñesimentu mínimu ho kompeténsia profisionalizmu inklui bele sai mós empreendedór iha merkadu traballu, inklui loke oportunidade ba estudante no dosente sira bele asesu ba nasionál no internasionál bazeia ba planu estudu ne’ebé trasa iha ida-idak ninia instituisaun ensinu superiór,” ministru dehan.
tanba ne’e, messk realiza semináriu hodi disemina dekretu-lei númeru 3/2022, ne’ebé iha ministériu esforsu atu implementa ona tanba tama ona ein vigór.
 messk hahú disemina dekretu-lei kurríkulu padraun nasionál ba iespp 18
iha biban hanesan, reitór universidade nasionál timor lorosa’e (untl) joão soares martins, konsidera importante atu iha padraun nasionál hodi regula kursu hotu ne’ebé maka iha iespp sira.
”ho padraun ne’e rasik bele regula kada universidade ka instituisaun ne’ebé de’it maka atu aumenta tan kursu foun ruma, tenke kumpre mínimu dekretu-lei ne’ebé preparadu. sé sira iha kurríkulu ida a’as liu, ha’u hanoin di’ak tebes, maibé labele iha fali okos liu,” nia tenik.
akadémiku ne’e hato’o parabéns ba messk tanba hahú finaliza dekretu-lei, ne’ebé antes ne’e v governu konstitusionál prepara ona, maibé la konsege realiza.
nune’e mós, prezidente institutu politékniku betano (ipb), acácio cardoso amaral, dehan, desde timor-leste ukun-an foin maka iha padraun nasionál ida atu regula kurríkulu sira iha iespp.
“ita haree sistema hanorin durante ne’e la uniforme, iha untl de’it hanorin uza padraun ida, enkuantu iob, unital no instituisaun sira seluk hanorin uza ida-idak ninia sistema rasik, maibé agora lei ne’e kuandu disamina hotu ona iespp hotu iha obrigasaun tenke kumpre,” nia tenik.
vice-prezidente institutu kdadalak ba pol­ítika públika (kdai), angelina baptista branco, informa institutu kdadalak ba pol­ítika públika (kdai) iha kinta (17/03) ne’e realiza forum nasionál kona-b­a partisipasaun feto iha vida polítika no lideransa.

nia hateten, forum ida-ne’e sei fó espasu ba líder feto sira atu fahe sira-nia prespetiva, dezafiu, susesu no lisaun aprendizajen, ho oportunidade sira ne’e feto timor-leste sira enfrenta iha post- independénsia no impaktu ba iha eleisaun nasionál, no forum ida-ne’e atu halo reflesaun ida ba timor-leste nia situasaun no desizaun polítika sira-ne’ebé depois tinan 20 independénsia.
“ida-ne’e parte dahuluk ami hakarak foka liubá igualdade jeneru no involvimentu feto iha vida polítika no mós lideransa. entaun, iha forum ohin, ami bolu moderadór sira-ne’ebé ami sente katak bele kontribui ba diskusaun ida-ne’e atu halo diskusaun ida hosi reprezentante universidade no partidu polítiku sira atu kontribui ba tópiku ida kona-ba feto nia lideransa no feto nia partisipasaun iha vida polítika,” vice-prezidente kdai, angelina baptista branco, hateten ba jornalista sira iha city 8, manleuana, dili, kinta ne’e.
kdai sente ida-ne’e mometu ida-ne’ebé di’akliu, tanba daudaun haree hosi kandidatu prezidente repúblika períodu 2022-2027 iha eleisaun prezidensiál 2022 ne’e iha kandidatu feto hamutuk na’in haat.
“hosi ne’e, ami sente katak, ida ne’e pontu no tópiku ida-ne’ebé han ba tempu ida agora daudaun,” nia dehan.
hosi forum ne’e, kdai hakarak foka liu-ba asuntu ne’ebé iha relasaun ba governu nia desizaun barak ne’ebé mai hosi governu dahuluk to’o governu da-ualu ne’ebé bolu polítika públiku, ne’ebé iha relasaun diretamente ba asuntu hodi suporta partisiasaun feto iha polítika no mós ba lideransa.
“hosi relátoriu onu ni’an (2021) kona-ba partisipasaun feto sei menus profesionalmente iha vida servisu nian no mós iha vida polítika ni’an. tanba de’it ho pandemia covid-19 ne’ebé akontese foin lalais ne’e. entaun, ami sente asuntu ne’e tópiku ida ne’ebé importante ba sosiedade atu halo kontinua mantein diskusaun no halo reflesaun,” nia hateten.
diretór asia justice and rights (ajar), jose luis de oliveira, hateten iha forum ida-ne’e oinsá mak atu haree knar líderansa feto iha vida polítika atu haree depois tinan 20, oinsá feto nia papel no knar iha vida polítika públika ninia progresu no dezafiu ne’e oinsá.
nia afirma, tinan 20 timor-leste ukun an tl hetan ona feto barak komesa assume kargu importante hodi foti desizaun, tantu hosi parlamentu nasionál uluk iha kuoata 30% maibé agora liu ona, nune’e mós iha membru governu feto barak mak asume kargu ministra no mai iha nível munisipál feto foin mak feto ida, maibé iha nível suku hosi 5% ne’e feto.
“ida ne’e, ita bele dehan progresu ida-ne’ebé di’ak. entaun, agora ita presiza oinsá atu eleva liután saida mak ita haree obstaklu no dezáfiu saida mak iha depois ita bele hadi’a,” nia dehan.
 responsavél farmásia sentru internamentu vera-cruz, idelfonso do santos, hateten governu liuhosi ministériu saúde tenke halo teste ba kualidade ai-moruk sira, molok distribui ba sentru no postu saúde sira iha territóriu nasionál.
“ministériu saúde halo teste ba ai-moruk sira ne’e tarde liu. tanba loloos governu tenke teste uluk lai kualidade aimoruk molok distribui ba sentru saúde sira. la’ós pasiente sira konsumu hotu ona mak foin teste no deklara sai. ita fó hotu ona pasiente mak foin dehan kualidade laiha,” resposavél ne’e hateten ba agência tatoli iha knar fatin, caicoli, tersa ne’e.
  sames distribui aimoruk dexamethasone-simvastatin tablet 245.000 ba fasilidade saúde sira
iha fulan fevereiru tinan ne’e, servisu autónomu medikamentu no ekipamentu saúde (sames) distribui ai-moruk dexamethasone no simvastatin hosi índia ne’e hamutuk tablet 3.000.
“ai-moruk ne’e, ita fó hotu ona ba pasiente no konsumu hotu ona inklui estoke mamuk ona mak ministériu saúde fó sai informasaun katak aimoruk tipu rua laiha kualidade,” responsavél ne’e lamenta.
maski nune’e, responsavél ne’e dehan pasiente ne’ebé simu ai-moruk ne’e laiha ida mak mai deklara katak sira konsumu aimoruk ne’e hetan efeitu ruma.
iha fatin ketak, responsavel farmásia sentru saúde formoza, carolina soares do santos, informa simu ona despaisu hosi ministériu saúde atu labele fó ona ai-moruk dexamethasone no simvastatin hosi índia ba pasiente sira tanba laiha kualidade.
“ami simu karta formal, iha loron 22 juñu, atu suspende ai-moruk tipu dexamethasone no simvastatin hosi índia. maibé estoke mamuk iha fulan kotuk,” responsavel ne’e hateten ba agência tatoli iha kna’ar fatin sentru saúde formoza, tersa ne’e.
sames konsege distribui ai-moruk simvastatin no dexamethasone tablet 5.000, kompostu simvastatin tablet 4.000 no dexamethasone tablet 1.000, maibé estoke mamuk ona tanba fó hotu ona ba pasiente sira.
“médiku sira fó ba pasiente laiha reasaun tanba laiha ema ida mak mai hateten ai-moruk dexamethasone no simvastatin ami hemu la di’ak,” nia afirma.
daudaun ne’e, sentru saúde formoza troka ai-moruk dexamethasone no simvastatin hosi india hodi fó fali ai-moruk ba pasiente sira ho tipu hanesan, maibé mai hosi nasaun indonézia no canada.
“ami nia ai-moruk dexamethasone tablet 1000 no simvastatin tablet 500 hosi nasaun indonézia no canada mak iha farmásia ne’e hodi fó ba pasiente sira,” nia afirma.
entretantu, diretór klíniku hospitál nasionál guido valadares (hngv), marcelino correia, hatutan suspende ona ai-moruk tipu rua ne’ebé laiha kualidade hodi labele fó ba pasiente .
“simvastatin ho dexamethasone ne’ebé mak mai husi india ne’e mak ita nia farmasia sira suspende ona, maibé mai hosi indonésia ho nasaun seluk ne’e ita uza nafatin,” nia informa.
daudaun, farmásia hngv hahú rekolla no asegura ai-moruk tipu rua ne’e atu tempu badak bele halo destruisau.
“ha’u la lembra ai-moruk nia kuantidade, maibé sira rai ona iha fatin ida atu asegura hodi  tempu badak ba destrui,” tenik nia.
 laiha kualidade, ms apela labele fó aimoruk “dexamethasone no simvastatin” ba pasiente 
koordenadór protesaun sivíl munisípiu covalima, dinis ferreira, hateten hahú fulan-janeiru to’o fulan-juñu tinan ne’e, protesaun sivíl covalima rejistu vítima dezestra naturál hamutuk 50.

“ita hotu hatene katak agora mundu hasoru hela situasaun kalamidade inklui timor-leste, espesífiku iha covalima iha postu administrativu hitu (7), ne’ebe lokaliza iha fronteira iha fulan janeiru to’o juñu rejistu vítima dezastre naturál uma kain 50,” dinis ferreira aprezenta dadus bainhira servisu munisipál protesaun sivíl jestaun risku dezastre naturál covalima, realiza enkontru avaliasaun servisu, iha salaun sentru solidariedade sosiál, suai loro, sesta ne’e.
durante ne’e, protesaun sivil rejistu tipu dezastre naturál iha munisípiu covalima mak hanesan rai halai rua (2), inundasaun 9, anin boot sobu estraga 33, ahi han uma rua (2).
tanba ne’e, nia dehan, dirasaun nacional jestaun risku dezastre naturál hala’o knar ho objetivu atu salva vida umana no ema-nia riku soin bazea ba lei númeru 12/2020 de 2 dezembru komunidade ne’ebe hela iha fatin risku hanesan mota ninin tasi ibun, rain lolon no hela besik ai-hun boot.
ekipa servisu munisipál protesaun sivil jestaun risku dezastre naturál covalima liña ministériu sira hamutuk ong lokál hanesan cvtl, centru comunidade (ccc), mercy corps no world vision ne’ebe destaka ba iha munisípiu covalima kontribui másímu ba servisu levantamentu dadus no distribui sasán emerjénsia ba komunidade sira-ne’ebé sai vítima ba dezastre naturál.
tuir dadus hosi protesaun sivíl hatudu katak númeru vítima dezastre naturál aas iha postu administrativu zumalai hamutuk 13, suai vila hamutuk 11, fohorem hamutuk 11, maucatar hamutuk hitu (7), fatululik haat (4), tilomar tolu (3), fatumea ida (1).
governu liuhosi reuniaun konsellu ministru (km), kuarta ne’e, aprova projetu rezolusaun governu, ba nomeasaun joão amaral, nu’udár prezidente konsellu fiskál bee timor-leste, empreza públika (btl, e.p) no regina de jesus no acácio pinto, nu’udár vogál konsellu fiskál.
“konsellu fiskál nu’udár órgaun fiskalizasaun btl, e.p ne’ebé estabelese atu garante komprimentu hosi norma legál, norma estatutária no norma regulamentár sira ne’ebé aplikável ba empreza no fiskaliza ninia jestaun finanseira no patrimoniál,” ministru prezidénsia konsellu ministru, fidelis manuel leite magalhães, relata hafoin ramata reuniaun ezektivu, iha palásiu governu.
 governu nomea carlos peloi sai prezidente konsellu administrasaun btl,e.p
tuir estatutu empreza públika, nomeasaun ne’e propoin hosi membru governu ne’ebé responsável ba setór bee no saneamentu hanesan ministru obra públika, abel pires da silva no ministru finansa, rui augusto gomes.
antes ne’e, governu hola inisistiva transforma diresaun jerál água no saneamentu (dgas, sigla portugés) ba empreza públika (btl,e.p) ho hanoin ida atu hasa’e prestasaun servisu no atendimentu ba konsumidór bee-moos iha timor-leste.
aleinde ne’e, estabelese mós identidade reguladór  água no saneamentu no dekretu-lei estabelese kritériu ba kontrolu kualidade bee hodi bele uza ba konsumu umanu.
nune’e, btl, e.p hahú servisu desde janeiru 2022, hanesan instituisaun ne’ebé iha ona autónomu administrativa, finanséiru no judisiáriu atu halo melloramentu ba sistema bee-moos.
prezidente komisaun g trata asuntu edukasaun, juventude, kultura no sidadania iha parlamentu nasionál, antónio verdiál de sousa, kontinua ezije ba ministéiru edukasaun juventude no kultura (mejd) atu aselera prosesu saláriu retroativu manorin sira iha territóriu nasionál.

  tinan tolu resin manorin joão da costa la simu saláriu
“bolu nafatin atensaun ba  ministru edukasaun juventude no kultura atu bele rona halerik profesór ka manorin sira-nian ne’ebé semanalmente ami hato’o iha uma demokrásia  ida-ne’e, liu-liu ba iha sira-nia direitu kumprieona devér maibé la tau importánsia. tanba saida mak hau levanta kestaun direitu manorin sira-nian, tanba hosi rekomendasaun sira-ne’ebé komisaun rekomenda semanalmente to’o agora seidauk iha resposta,” antónio verdiál levanta liuhosi reuniaun plenária pn, segunda ne’e.
nia dehan, exemplu ida hosi manorin balun ne’ebé hanorin estudante iha área remota iha eskola  bázika filiál taroman, iha suku taroman, postu administrativu fatululik, munisípu covalima, ne’ebé dezde fulan dezembru 2019 to’o ohin loron seidauk simu nia saláriu.
reprezentante povu ne’e preokupa tebes prosesu atrazu hosi ministéiru edukasaun juventude no desportu (mejd) ne’ebé durante tinan tolu (3) nia laran, manoroin refere la simu nia direitu tomak.
“tinan tolu ona nai-ulun sira hosi ministéiru edukasaun juventude no desportu husu nafatin atu manorin sira hein prosesu ho pasiénsia,” nia dehan.
deputadu hosi bankada kkunto, husu mejd atu identiflka manorin iha eskola hotu iha territóriu nasionál ne’ebé to’o agora seidauk simu saláriu retroativu no aselera prosesu lais saláriu ba manorin kontratadu sira iha territóriu tomak.
iha parte seluk, deputadu bankada governu ne’e hakarak mós fó hanoin ba mejd atu aselera   manorin ne’ebé mak mai hosi portugal hodi hanorin iha eskola sentru aprendizajen formasaun eskolár (café, siglá portugés), tanba tama ona ba finál dahuluk iha períodu  eskolar maibé  eskola cafe iha territóriu  seida’uk iha manorin na’in  sira mai hosi nasaun portugal.
 populasaun iha timor-leste ho esperansa boot ba prezidente repúblika (pr) foun ba períodu 2022-2027 atu koopera ho governu no parlamentu nasionál hodi dezenvolve nasaun atu povu hetan moris di’ak. 
eleisaun prezidensiál 2022 atu hili kandidatu prezidente repúblika períodu 2022-2027 ne’e hahú hala’o sábadu (19/03) ohin.
 maske la’o dook, inan no defisiénsia suku uato-haco konsege vota
votante hosi suku nunira, postu adminsitativu laga, munisípiu baucau, carlito de sousa gama, hateten, nia parte ezerse ona direitu votu ho esperansa boot prezidente repúblika eleitu tenke iha ema ne’ebé maduru no esperénsia boot atu ukun povu ho fuan hodi ukun rai ne’e ho di’ak.
“ha’u-nia esperansa ba xefe estadu ne’ebé atu eleitu tenke maduru iha esperénsia hodi ukun rai ida ne’e ho fuan no respeita konstituisaun atu ukun ho loos no iha neutralidade atu dezenvolve liutan rai ida ne’e ho di’ak,” votante hosi suku nunira laga carlito de sausa gama, hateten ba agência tatoli iha estasaun votasaun iha suku nunira-baucau, sabádu ne’e.
iha biban hanesan, votante adilson joão da costa pereira mós ho esperansa xefe estadu ne’ebé hadomi povu ba nia povu ukun ho lolos hodi serbi nia povu too hetan moris diak.
“hau-nia esperansa ba xefi estadu atu ukun rai ida ne’e ho resposabiliadde atu nune’e povu bele moris ho diak,” votante adilson joão da costa pereira informa.
mario da costa cardoso husi suku comoro, aldeia moris foun hafoin ezerse nia direitu hanesan sidadadun tl, husu atu prezidente ne’ebé eleitu tenke iha kapasidade atu hadi’a nasaun no halo ligasaun ho parte estranjeiru atu halo investimentu iha rai-laran no loke kampu traballu ba ema hotu.
ema ho defisiente, agapito xavier lemos.imajen/natalino costa
entretantu, ema ho defisiente, agapito xavier lemos dehan hakarak hili prezidente ne’ebé bele tau matan ba ema ho difisiente.
“ha’u hakarak hili duni ha’u nia prezidente ida ne’ebé maka tau matan duni ba ami difiisiénsia no kbiit la’ek, nune’e ami bele iha moris di’ak,” agapito ximenes espera.
tuir nian kandidatu prezidente repúblika nain-16 iha vizaun ne’ebé di’ak hotu ba povu nia moris. maibé diferensia iha entendimentu polítika.
“durante ita nia prezidente no governu ha’u bele dehan haree ami difisiensia ladiak liu no la aat liu maibé ha’u bele dehan naton ona”, dehan nia.
nune’e, nia agradese ba pesoál servisu fiskál iha sentru votasaun eskola primaria metiaut, tanba bele atende ho di’ak.
“ha’u kontente tanba  sira iha ne’e  atende ho di’ak to’o ha’u vota sira ajuda dudu tama ba iha votasaun fatin”, nia agradese.
 don virgílio husu kandidatu pr na’in-16 tenke simu rezultadu
xefe bankada partidu congresso nacional reconstrução timorense (cnrt) iha parlamentu nasionál, duarte nunes, kestiona prosesu rekuperasaun infraestrutura ne’ebé hetan estragu impaktu hosi dezastre naturál iha 04 abríl 2021 liubá ne’e.

 abel pires sei tau atensaun rekupera estragu infraestrutura hosi dezastre naturál
“hanesan ita hatene governu tau ona orsamentu millaun $100 hodi responde dazastre naturál maibé infraestrutura balun to’o agora kontinua ladauk hadi’a,” nia hateten ba jornalista sira iha sala bankada, parlamentu nasionál, tersa ne’e.
bankada opozisaun cnrt konsidera mezmu orsamentu parlamentu nasionál aprova ona atu responde dezastre naturál maibé nia implementasaun hosi parte governu mak ladún iha kapasidade jestaun.
aleinde ne’e, xefe bankada cnrt ne’e preokupa ba vítima liu-liu família balun ne’ebé afeta dezastre 04 abríl liubá ne’e, ne’ebé to’o agora kontinua hela nafatin iha lona okos.
“ita-nia maluk balun agora kontinua hela iha lona okos hanesan iha parte hera. realidade hasoru nune’e  espera orsamentu ne’ebé tau ona tenta halo nune’e iha tempu tuir mai bainhira mosu dezastre naturál, povu bele hetan fatin dignu,” nia hateten.
nune’e mós, deputadu cnrt, arão noé, hateten iha orsamentu 2021 tau ona millaun $100-resin hodi hatán ba dezastre naturál ne’ebé akontese iha 04 abríl ne’ebé nia impaktu boot iha territóriu liu-liu iha dili.
traballadór hosi empreza montana diak kontinua serbisu faze finál rekonstrusaun estrada protokolu iha embaixada japaun oin, iha praia dos coqueiros, segunda (17/05). florêncio miranda ximenes
“iha orsamentu ratifikativu 2021 atu tau osan atende situasaun dezastre naturál no momentu ne’ebá planu saida mak atende ba ema sira sofre inundasaun governu ko’alia atu halo uma 4.000 iha metinaro hodi nune’e re-aloka populasaun afetadu maibé haree realidade depois tinan ida liu tiha haree to’o agora laiha inisiativa atu harii duni ka lae,” nia dehan.
nia observa katak, infraestrutura hanesan estrada balun ne’ebé hetan estragu iha 04 abríl ne’e, to’o ohin loron barak mak ladauk hadi’a.
“iha área mota ulun comoro ne’e bee-mote mak sobu, estrada uluk ita ba jalur rua agora hela ida de’it ona. nune’e hanoin problema emerjénsia rezolvidu,” nia hateten.
antes ne’e, hafoin simu pose, ministru obras públika (mop), abel pires, hateten sei tau prioridade hodi servisu hamutuk ho entidade relevante iha área infraestrutura nian hodi rekupera lalais prosesu infraestrutura ne’ebé hetan estragu hosi impaktu dezastre naturál.
enkuantu, ministériu obra públika (mop) identifika estragu sira durante dezastre naturál iha loron 04 abríl 2021 hamutuk 117 iha teritóriu laran tomak ne’ebé kompostu hosi estragu simples 40 no estragu komplexu 77 ho estimasaun kustu kuaze millaun $245.
servisu emerjénsia ne’ebé tama nível kompleta ona ka atinje 100%, toma konta hosi empreza 37 ne’ebé projetu ualu (8) deside halo serbisu normalizasaun voluntariamente, enkuantu seluk ho pagamentu no daudaun ne’e finaliza ona.
servisu emerjénsia nível rua (2) hamutuk ualu (8) ne’e balun kompleta ona no balun hein progresu no seluk iha faze preparasaun.
estrada kampung alor kompleta 100%, ne’ebé projetu haat ninia prosesu iha ajénsia dezenvolvimentu nasionál (adn), ida ponte becusse iha prosesu preparasaun, ida cantilever ponte cplp tama ona konkursu no ida ponte loes tama iha unidade jestaun projetu (pmu, sigla inglés).
servisu emerjénsia nível tolu hamutuk 17 iha faze investigasaun no preparasaun dezeñu, projetu rua haruka ona ba adn, ne’ebé projetu 15 mak verifika ona no submete ba konsellu administrasaun fundu infraestrutura (kafi), no servisu emerjénsia nível haat sei iha faze planeamentu.
iha orsamentu jerál estadu (oje) 2022, governu mós prevee ona orsamentu iha fundu infraestrutura hamutuk millaun $332 ba projetu kuaze 700-resin.
 pm orienta kafi aselera rekupera estragu infraestrutura impaktu hosi dezastre naturál
mop identifika estragu 117 impaktu hosi dezastre naturál
prezidente repúblika (pr), josé ramos horta, veta dekretu parlamentu nasionál númeru 63/v, 16 maiu 2022, lei kona-ba responsabilidade prezidente repúblika.

 pn simu desizaun tr konsidera projetu-lei responsabilidade pr inkonstitusionál
“ha’u foin komunika tiha ona ba parlamentu nasionál, iha ha’u-nia kapasidade hanesan prezidente repúblika, ha’u-nia veto ba dekretu parlamentu nasionál númeru 63/v, 16 maiu 2022, lei kona-ba responsabilidade prezidente repúblika ho baze katak dekretu ne’e deklaradu tiha ona nu’udar inkonstitusionál hosi tribunál rekursu,” refere komunidadu imprensa ne’ebé ajéncia tatoli asesu, segunda ne’e.
dekretu parlamentu nasionál ida-ne’e, ho xefe estadu nia pedidu, sujeitu ba revizaun preventiva ba ninia konstitusionalidade hosi tribunál rekursu.
tribunál deklara katak proposta-lei ne’e inkonstitusionál iha nia desizaun ne’ebé fó-sai iha loron 24 fulan juñu tinan 2022 (nuc no. 0061/22.trdil).
“ho baze ba ninia inkonstitusionalidade ha’u veta tiha ona lei ne’e haktuir ba provizaun sira hosi parágrafu artigu 85 (1) (c) no (e) no parágrafu 1 hosi artigu 88 (1), (2) no (3) hosi artigu 149 konstituisaun repúblika nian,” nia haktuir.
iha okaziaun ida-ne’e, motivadu hosi knaar konxiénsia xefe estadu nian, ne’ebé ezije katak partilla iha maneira transparente no publika.
“ha’u hato’o mensajen ba ita-boot sira hotu, sidadaun sira timor-leste nian no membru parlamentu sira. ha’u hakarak subliña signifikadu hosi desizaun tribunál nian ne’ebé deklara tiha ona katak proposta-lei ne’e inkonstitusionál. desizaun no razaun sira tribunál nian justifika tomak ezersísiu ba ha’u-nia veta ba dekretu parlamentu nasionál númeru 63/v, lei kona-ba responsabilidade prezidente repúblika,” nia dehan.
hanesan xefe estadu hateten tiha ona katak, estabelesimentu ba estatutu liabilidade kriminál ne’ebé foka de’it ba prezidente repúblika, hodi husik hela orgaun soberania sira seluk hotu no titulár kargu polítiku no pozisaun públiku aas sira, sei sai nu’udar afronta direta ba konstituisaun, ne’ebé viola prinsípiu separasaun poder, nu’udar pilár prinsipál ba estadu direitu.
esforsu atu limita ezersísiu poder diskrisionáriu sira hosi prezidente sai nu’udar subversaun ba fundasaun sira sistema semi-prezidensiál nian, no sai nu’udar violasaun momoos ida ba separasaun poder ne’ebé estipula iha artigu 69 krdtl nian.
“tribunál rekursu konfirma ha’u-nia komprensaun kona-ba konstituisaun hodi hateten katak iha rejime semi-prezidensialista hanesan timor-leste nian, interpretasaun ida kona-ba artigu 95 (2) (k) krdtl nian, ne’ebé permite estabelesimentu lei ida kona-ba liabilidade kriminál ba de’it prezidente repúblika, hodi halakon tiha ona buat ne’e ba parlamentu no governu, la tuir ona konstituisaun no prinsípiu sira-ne’ebé konsagra iha laran. dekretu parlamentu nasionál númeru 63/v, 16 maiu 2022, ne’ebé refere ba prezidente repúblika ba promulgasaun hanesan lei kona-ba responsabilidade prezidente repúblika, sofre hosi inkonstitusionalidade formál, ne’ebé deklara liuhosi meiu ida-ne’e,” nia hateten.
iha andamentu lejislatura ida-idak, knar membru parlamentu sira la’ós de’it atu aprova saída mak lejislatura hanoin karik bele sai lei ida, liu-liu knar ne’ebé sira asume tiha ona iha povu nia oin inklui uluk liu responsabilidade ida atu garante katak lei sira-ne’ebé sira aprova ne’e konsistente ho konstituisaun rdtl. sira tenke sempre tau iha neon objetivu fundamentál ida-ne’e, ne’ebé sira eleitu ba.
lei sira no ninia aprovasaun ne’e, inevitavelmente, vinkuladu hosi orientasaun artigu 69 krdtl nian, ne’ebé hateten katak, “orgaun soberania sira, iha ninia relasaun ba malu no bainhira hala’o knar, tenke tuir prinsípiu separasaun no interdependénsia kbiit nian ne’ebé iha lei-inan nia laran.
“ba razaun sira-ne’e, ha’u hato’o ha’u-nia veta ho baze sira inkonstitusionalidade ba dekretu parlamentu nasionál nú. 63/v no ha’u husu tiha ona reformulasaun ba dekretu ida-ne’e, haktuir ba desizaun ne’ebé pronunsia inkonstitusionalidade ba provizaun ne’ebé hanesan ne’e, hodi nune’e kumpre ho provizaun sira hosi artigu 149 (3) konstituisaun repúblika nian,” nia hateten.
ikus liu, pr horta apela ba membru parlamentu nasionál sira hanesan lejisladór atu respeita parámetru sira konstitusionalmente ne’ebé estabelese hosi sesaun 69 krdtl bainhira de’it sira aprova lei sira-ne’ebé iha ligasaun ho órgaun soberania sira seluk estadu nian.
 pn simu desizaun tr konsidera projetu-lei responsabilidade pr inkonstitusionál
 ministériu saúde relata, kazu  detetadu foun ohin 23, rekuperadu  45 no kazu ativu 403.
“ohin kazu detetadu foun 23, rekuperadu 45 no kazu ativu 403,” refere nota ne’ebé agência tatoli asesu  tersa ne’e.
nune’e, hahú 21 marsu 2020 to’o 01 marsu 2022  iha kumulativu kazu konfirmadu 22.716 no óbitu 128.
hosi horisehik mai ohin, laboratóriu nasionál saúde halo teste pcr 289,  kompostu vijilánsia sentinela haat, rastreiu ba kontaku sia, rastreiu aleatóriu 194, viájen internasionál 76,  follow up iha kuarentena neen.
alende ne’e, totál teste pcr ne’ebé halo iha 28 fevereiru  2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 157 hanesan maubisse 12,  maliana sia, viqueque laiha, suai 21,  baucau 12 , ermera laiha, raeoa  17, hngv 51, lautém laiha,vera cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 01 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,4%) no kumulativu 2ª doze iha dili (83,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,7% no simu ona doze daruak 71,9%.
hosi insidénsia covid-19 iha timor-leste, durante loron hitu ikus maka 2,5/100 mil abitante.
iha loron  01 marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu neen, baixa ho covid-19  hamutuk haat.no baixa tanba covid-19 na’in  ida moderadu.
covid-19: kazu detetadu pozitivu 25 no ativu 425
 diretór administrasaun, finansa no apoia lojístika hospitál nasionál guido valadares (hngv), raul humberto gama, informa submete ona lista pasiente no família pasiente na’in-472 ba sekretáriadu tékniku administrasaun no eleitorál (stae) atubele tuir votasaun movel iha loron 19 marsu ne’e.
“ha’u hanoin lista ne’ebé mak parte hngv submete ona ba (stae) bazeia ba dadus pasiente na’in-472, kompostu hosi pasiente na’in-236 no família pasiente 236,” diretór raul hateten ba prezidente komisaun funsaun públiku (kfp), faustino cardoso, husu kolaborasaun serbisu ministériu no halo jestaun di’ak bainhira halo pedidu extensaun ba ajente administrasaun publika.
“ami intende katak hosi ministériu edukasaun, juventude no desportu (mejd), ami husu sira atu aprezenta avaliasaun dezempeñu, maibé la hatene to’o ona iha kfp ka seidauk, ida-ne’e mak ami husu ba sira atu oinsá enkamiña avaliasaun dezempeñu, tanba funsionáriu públiku ida, tantu permante mós iha avaliasaun dezempeñu, nune’e mós kontratu ajente administrasaun públika, mós presiza iha avaliasaun, ne’ebé extensaun ba sira ezije avaliasaun dezempeñu”, nia haktuir.
 mejd promete dezembru sei selu retroativu profesór 54 asume kargu diretiva
inisiativa ne’e hodi hafasil mós ba pagamentu retroativu ba profesór sira ne’ebé asume kargu xefia iha eskola no servisu edukasaun munisipál sira.
tuir prezidente kfp, mudansa hosi funsionáriu kontratadu ba funsionáriu permanente tenki liu konkursu públiku.
“laiha mudansa automátika hosi funsionáriu kontratadu ba permanente, atu sai permanente tenke liu konkursu públiku no atu hala’o konkursu públiku depende ba kada ministériu atu identifika vaga ne’ebé presiza atu mosu, ministériu mak tenki hato’o pedidu ba primeiru-ministru atu hetan aseitasaun kona-ba rekrutamentu bazeia ba nesesidade ministériu no bainhira hetan ona aseitasaun hosi primeiru-ministru, kfp serbisu hamutuk ho sira atu avansa ba rekrutamentu tuir nesesidade inklui ba profesór kontratadu sira,” prezidente kfp hateten iha auditorium ministériu finansa (mf), aitarak-laran, segunda ne’e.
mudansa hosi funsionáriu kontratadu ba permanente tenki la’o tuir dalan, hahú hosi ministériu rasik, la’ós hosi kfp, tanba komisaun nia knaar atu fasilita de’it, maibé responsável prinsipál hahú prosesu ne’e iha ministériu idaidak.
situasaun seluk kona-ba pesoál kontratadu sira tama kategoria ajente administrasaun públika, kabe ba instituisaun idaidak atu halo avaliasaun dezempeñu hafoin atu kontinua extensaun kontratu, depende polítika ministériu idaidak nian.
bainhira ministériu deside hakarak extende tan kontratu, rekezitu ida mak ministériu haruka pedidu extensaun akompaña mós ho avaliasaun dezempeñu, hodi nune’e komisaun bele ajusta iha baze dadus no enkamiña pedidu pagamentu ba payrol.
ministériu finansa (mf) halo ona transferénsia osan ho montante $5.428.394 ba konta bankária universidade 18 atu kontinua halo pagamentu inzesaun propina faze daruak ba estudante hamutuk 66.106.
inspetór jerál ministériu ensinu superior siénsia no kultura (messk), higino alves, hateten, orsamentu ne’ebé transfere ona sei ezekuta tuir ida-idak ninia sistema rasik.
“ita hotu hatene instituisaun ensinu superiór públiku no privadu sira ne’e iha sistema autónomu ba estabelesimentu ensinu superiór rasik, ne’ebé balun ezame hotu ona bele kontinua kedan ho pagamentu balun seidauk ezame hotu bele hein lai,” inspetór jerál hateten ba agência tatoli, iha ninia knaar fatin, edifísiu messk colmera, sesta ne’e.
 messk sei submete lista benefisiáriu inzensaun propina ba mf
bazeia ba diploma ministeriál, bainhira orsamentu inzesaun propina kuandu tama ona ba konta bankária universidade, prosesu hahú la’o ona.
“signifika prosesu pagamentu propina ba estudante sira iha tempu to’o loron-90 (fulan-tolu) hodi halo prosesu reembolsa ba pagamentu, hafoin aumenta tan loron-15 hodi prepara relatóriu,” nia akresenta.
maibé, bazeia ba diploma ministeriál ne’e, ekipa kontinua halo monitorizasaun hodi akompaña prosesu ezekusaun pagamentu ba estudante la’o to’o persentajen hira, hafoin mak kontinua fiskalizasaun hodi haree estudante hira mak sai benefisiáriu.
enkuantu, dadus pagamentu inzensaun propina entre semester in-par no semester par diferente, ne’ebé hosi semester in-par totál estudante iha universidade 18 ne’e hamutuk 64.589, enkuantu ba semester par nian, bainhira atu halo pagamentu propina faze daruak iha aumentu estudante 1.517 sai 66.106.
“dadus aumenta iha semester par ne’e mai hosi númeru estudante universidade nasionál timor-lorosa’e (untl) ho totál 27.438, kompara ho pagamentu faze dahuluk iha de’it 23.500. nune’e mós orsamentu inzesaun propina faze daruak mós iha diferensa,” inspetór jerál esplika.
 untl seidauk submete relatóriu inzensaun propina faze dahuluk ba messk
hosi faze dahuluk, totál orsamentu ne’ebé mf transfere ba konta bankária universitáriu nian hamutuk $5.627.537,50, maibé iha semester par ne’e kontinua transfere ho totál orsamentu $5.428.394.
entretantu, pagamentu inzesaun propina tinan 2022 ba faze daruak, untl iha estudante 27.438 ho totál subsídiu $808.395, universidade da paz (unpaz) iha estudante 9.167 ho totál subsídiu $1.152.835, universidade orientál (unital) iha estudante 8.054 ho totál subsídiu $603.165, universidade dili (undil) iha estudante 3.902 ho subsídiu $439.640.
nune’e mós, institute of bussiness (iob) iha estudante 4.361 ho totál subsídiu $618.580, dili institute of technology (dit) iha estudante 3.775 ho totál subsídiu $552.726, institutu superiór cristal (isc) iha estudante 3.545 ho totál subsídiu $382.200, east timor coffee institute  (etci) iha estudante 1.130 ho totál subsídiu $125.800.
institutu superiór filozofia no teolojia  (isfit) d. jaime garcia goulart fatumeta iha estudante 436 ho totál subsídiu $62.984, institutu politékniku betano (ipb) iha estudante 368 ho totál subsídiu $7.824, instituto profissional de canossa (ipdc) iha estudante 303 ho totál subsídiu $45.450, instituto católico de formação de professores (icfp) iha estudante 279 ho totál subsídiu 41.580, instituto são joão de brito (isjb) iha estudante 306 ho totál subsídiu $45.900.
instituto ciência religiosa (icr) iha estudante 250 ho totál subsídiu $35.000,  instituto filosófico de são francisco de sales  (iffs) iha estudante 108 ho totál subsídiu $16.200, joão saldanha university (jsu) iha estudante 56 ho totál subsídiu $8.400, no institutu boaventura timor-leste (ibtl) iha estudante 80 ho totál subsídiu $6.000.
eletricidade de timor-leste, empreza públika (edtl, e.p), segunda ne’e, selebra akordu servisu ho institutu petróleu no jeolojia, institutu públiku (ipg,i.p sigla portugés) no institutu jestau ekipamentu, institutu públiku (ige, i.p, sigla portugés) hodi fornese servisu di’ak liután ba públiku.
“iha sira-nia (edtl) servisu loron-loron atu serbí ita-nia rain ne’e sira presiza apoia rua, ezemplu ige nia servisu karik halo intervensaun iha kondisaun emerjénsia ruma ba fasilidade ne’ebé edtl jere hela. enkuantu kona-ba torre ne’ebé sei estabelese presiza apoia hosi ipg tanba sira mak iha knaar atu haree katak rai sira ne’e iha duni kondisaun ka lae, ne’ebé liuhosi akordu ne’e bele fasilita servisu edtl di’ak liután,” ministru obra públika, abel pires da silva, hateten hafoin asiste instituisaun tolu asina akordu, iha salaun mop, caicoli.
 edtl, e.p hahú instala iluminasaun iha estrada protokolu
nia dehan, durante ne’e apoia servisu sira ne’e la’o hela maibé atu kontinua di’ak liután presiza liuhosi akordu servisu ida.
iha biban hannesan, prezidente konsellu administrasaun edtl, e.p, paulo da silva, reforsa, asina akordu ne’e atu formaliza kooperasaun ne’ebé antes ne’e hala’o ona.
“ho nune’e presiza legaliza ho baze legál ruma, nune’e sai mata-dalan hodi guia ita halo servisu di’ak liután,” nia akresenta.
aleinde ne’e, nia konsidera akordu ne’ebé halo ho ige importante tebes tanba durante ne’e halo ona servisu lubuk hodi apoia másimu, liuliu iha situasaun emerjénsia sira liga ho torre sira ne’ebé  krítiku tebes iha territóriu laran.
“tanba ne’e sei iha nesesidade lubuk ida hodi haree hamutuk ba oin, inklui transportasaun mákina pezadu sira no mós formasaun kona-ba mekánika, ho servisu sira ne’e sai razaun ba ita iha kooperasaun”, nia dehan.
enkuantu ho ipg, presiza kolaborasaun tanba edtl iha hanoin atu harii torre no parke ba enejia iha futuru, tanba torre sira daudaun ne’e krítiku entaun presiza iha estudu jeolójiku ida kona-ba rai no fatin sira.
“nune’e ami bele hetan rekomendasaun ba fatin sira ne’ebé seguru tanba daudaun torre sira ne’ebé lokaliza iha territóriu timor ameasadu no susar tebes ba ami atu haree tanba laiha koñesimentu kona-ba kualidade rai no fatin sira,” nia subliña.
estatutu edtl hatúr katak bainhira hakarak halo kooperasaun tenki legaliza ho nota entendimentu ida no hetan autorizasaun hosi ministériu tutela.
administradór cristo rei, munisípiu dili, venancio tavares, husu ministériu saúde (ms) halo sensibilizasaun kona-ba moras dengue ba komunidade, nune’e bele hado’ok an hosi moras dengue.

“ha’u rekomenda ba pesoál saúde sira tenke esplika klaru kona-bá moras dengue ba ita-nia komunidade sira, hanesan susuk ne’e nia moris hanusa no susuk nia atividade la’o iha loron ka kalan, ida-ne’e komunidade sira presiza hatene atu nune’e ita-nia komunidade sira bele komprende hodi koidadu sira-nia oan,” venancio tavares, hateten ba agéncia tatoli, iha nia knaar-fatin becora, díli, tersa ne’e.
tuir nia, durante ne’e komunidade sira seidauk hatene susuk nia atividade iha loron ka kalan tanba oras ne’ebé susuk halo nia atividade ne’e inan-aman sira la uza moskiteiru ba labarik sira, inklui husik labarik isin molik, entaun hosi ne’e susuk bele tata labarik sira to’o ikus kona moras dengue.
“tanba ne’e, pesoál saúde sira presiza esplika ba komunidade, liu-liu inan-aman sira atu sira hatene susuk nia atividade la’o sá tempu, nune’e bainhira sira okupadu ho servisu seluk, sira bele kuidadu sira-nia oan hanesan hatoba iha moskiteiru laran no kose mós replenti (ai-moruk susuk) ba labarik sira, atu nune’e bele prevene moras dengue,” nia dehan.
tanba ne’e, nia husu ba komunidade liu-liu iha postu administrativu cristo rei, atu kuidadu labarik sira tanba daudaun ne’e moras dengue sa’e makaas iha cristo rei.
“lema ministériu saúde dehan ‘saúde iha ita-nia liman rasik’, tanba ne’e ita presiza hamoos ita-nia uma, kuidadu ita-nia oan sira, kuidadu ita-nia ambiente rasik no uma laran tenke moos, nune’e ita bele livre hosi moras dengue no moras ne’e bele redús,” nia dehan.
governu liuhosi ministériu koordenadór asuntu ekonómiku (mkae), sekretaria estadu formasaun profisionál no empregu (sefope), reprezentante komisaun e ne’ebé trata asuntu ekonómia no dezenvolvimentu, halo despedida no asina akordu ho família no traballadór timor-oan hamutuk na’in-59 atu bá serbisu iha koreia súl.
iha seremónia ne’e, ministru koordenadór asuntu ekonómiku, joaquim amaral, enkoraja traballadór ne’ebé atu ba serbisu iha kinta (07/04) ne’e ho responsabilidade.
“asinatura deklarasaun ohin, ita asume responsabilidade hamutuk, nune’e bainhira ita-boot sira ba serbisu iha rai-li’ur ho seguru no responsabilidade, tanba ba oin povu rua ne’e nia relasaun sei metin liuhosi ita-boot sira-nia prezensa. tanba ne’e tenke hatudu nafatin komportamentu di’ak hodi hametin relasaun povu timor-leste no korea súl,” ministru hateten iha otél timor lodge, comoro, tersa ne’e.
 kandidatu traballadór timor-oan 136 ba koreia súl tuir formasaun preleminária
nune’e, lori governu timor-leste nia-naran, ministru hato’o agradesimentu ba governu koreia súl ne’ebé fó oportunidade ba timor-oan hodi bá serbisu iha koreia súl.
“agradese tanba governu korea súl bele loke liman ba timor-leste hodi bá serbisu iha koreia súl, nune’e husu ba trablladór sira hodi aproveita didi’ak nune’e filafali mai bele aplika iha ita-nia nasaun,” nia akresenta.
iha biban hanesan, sekretáriu estadu formasaun profisionál no empregu, alarico de rosário, husu traballadór sira hodi kumpre kompromisu hanesan serbisu labele sees-an hosi sistema, nune’e empregadór sira bele emprega tan joven sira ne’ebé hein hela oportunidade serbisu.
“aktu ohin hanesan ona tradisaun ida ba ita, bainhira traballadór ida atu ba serbisu iha koreia súl ka austrália, ita tenke asina deklarasaun, signifika parte governu no família sira prontu husik sira-nia oan bá serbisu iha austrália, nune’e bainhira iha buat ruma akontese, parte rua prontu hamutuk buka dalan hodi rezolve,” nia dehan.
nune’e mós, prezidente komisaun e ne’ebé trata asuntu ekonómia no dezenvolvimentu,  antonino bianco, konsidera susesu ne’ebé traballadór sira hetan la’ós tanba governu, maibé tanba esforsu-an hodi hetan oportunidade.
“ita-boot nia responsabilidade mak morál no orasaun sira, tanba ne’e tenke bá serbisu ho kuidadu-an iha ema-nia rai,” nia dehan.
embaixadór koreia súl ba timor-leste, kim jeong ho, husu traballadór labele ses hosi sistema, nune’e nafatin hetan kontrolu hosi adidu.
“ha’u husu ba imi, bainhira hetan osan karik rai ho kuidadu hodi sustenta família, tanba iha koreia súl nasaun ne’ebé avansadu, tanba ne’e tenke kuidadu-an no ba labele hatene de’it buka osan maibé aproveita oportunidade aprende abilidade ruma, nune’e filafali mai aplika iha timor-leste hodi dezenvolve timor-leste,” nia apela.
iha fatin hanesan, traballadór arlindo alves dos santos, nia parte sente kontente tanba bele hetan oportunidade bá serbisu iha koreia súl hodi hadi’a ekonomia família.
“bainhira to’o ne’ebá, ha’u sei kumpre deklasaun ne’ebé ohin ha’u asina ona, liuliu oinsá labele sees hosi sistema durante ha’u-nia kontratu tinan-tolu fulan-neen,” nia dehan.
traballadór na’in-59 ne’ebé asina deklarasaun ho governu ne’e, kompostu hosi mane hotu, ne’ebé sei serbisu iha área peska 26 no fábrika 27, no re-entry neen.
tuir dadus traballadór hosi janeiru to’o abril ne’ebé serbisu iha korea súl hamutuk 256.
primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, sesta ne’e, hala’o enkontru ho prezidente repúblika (pr), josé ramos horta, hodi relata atividade viii governu konstituisional iha setór sosiál no kapitál umanu.

“iha enkontru ne’e atu hato’o ka relata kona-ba andamentu ezekusaun no programa sira iha setór sosiál no setór ne’ebé relasióna ho dezenvolvimentu kapitál umanu to’o tinan ne’e, hodi haree prióridade saida mak governu hanoin ona iha tinan 2023,” pm interinu ne’e hateten ba jornalista sira hafoin ramata enkontru ho xefe estadu iha palásiu prezidensiál nicolau lobato, bairru pite, dili, sesta ne’e.
nia hato’o mós atividade governu iha setór sosiál hanesan implementasaun programa bolsa da mãe jerasaun foun, programa melloramentu iha ezekusaun no implementasaun alimentasaun eskolár, programa hadi’a di’ak liután sistema pre-eskolár ba pr.
tanba ne’e, nia relata ba xefe estadu ho programa sira hotu bainhira tinan ne’e ramata no programa governu ba tinan oin ne’ebé barak mós hatuur ona iha programa grande opsaun planu, ne’ebé aprova iha parlamentu nasionál no promulgadu ona hosi xefe estadu.
“entaun objetivu prinsipál mak atu iha diskusaun ida ho xefe estadu no rona preokupasaun sira hosi xefe estadu atu iha aliñamentu ne’ebé di’akliu entre preokupasaun sira xefe estadu nian no programa sira-ne’ebé governu hatuur ona ka hanoin hela ba tinan oin,” nia dehan.
governante ne’e hatutan, komponente keta-ketak iha programa viii governu konstitusionál nian hanesan setór infraestrutura, ekonómia, boa-governasaun, maske durante sorumutu ho pr la ko’alia maibé foku liu ba kapitál sosiál iha setór hirak ne’ebé iha área sosiál nian.
durante sorumutu ne’e, pr nia preokupasaun mak oinsá servisu hamutuk ho ezekutivu atu bele lori dezenvolvimentu ida-ne’ebé di’akliu kontribui ba timor-leste nia sidadaun nia saúde di’akliu, labarik sira bele matenek iha futuru hodi kompete iha mundu nune’e presiza kondisaun di’ak ba labarik no família sira.
ko’alia mós kona-ba oinsá kombate má nutrisaun, haree setór saúde enjerál, labarik sira-nia saúde, inan isin rua sira-nia saúde kona-ba saúde inan sira-nia saúde no haree kona-ba mekanizmu no medida saida mak governu halo ka adapta atu lori edukasaun ba uma kain sira atu eskola iha uma no asesu saúde iha kada uma kain.
entertantu iha enkontru ne’e akompañadu hosi ministru finansa, rui augusto gomes, ministru edukasaun juventude no desportu (mejd), armindo maia, ministru ensinu superiór siensia no kultura (messk), longuinhos dos santos, ministra saúde, odete maria freitas belo, vise ministra solidariedade sosiál no inkluzaun (mssi), signi chandrawati verdial.
bankada congresso nasionál reconstrução timorense (cnrt) no kmanek habubas unidade nasionál timoroan (khunto) no partidu demokrátiku (pd) iha parlamentu nasionál, husu kandidatu pr kumpre paktu eleisaun pasífiku ne’ebé asina ona entre kandidatu sira hodi kria pás no estabilidade iha kampaña eleitorál to’o loron eleisaun.
 cnrt-khunto-pd husu kandidatu pr kumpre paktu eleisaun pasífiku
deputadu cnrt, josé virgílio, lamenta ho konfrontu entre apoiante hosi kandidatu prezidente repúblika ho númeru 6 ho 9, armanda berta dos santos ho grancisco guterres lú olo, iha munisípiu baucau ne’ebé akontese iha domingu (06/03) ne’e.
“partidu balun komesa la kumpre ona paktu eleisaun pasífiku ne’ebé antes ne’e asina entre kandidadu sira hanesan iha baucau bainhira kampaña hotu mosu konfrontu,” deputadu josé virgílio hateten iha plenária parlamentu nasionál, segunda ne’e.
aleinde ne’e situasaun hanesan akontese iha manufahi no viqueque, nune’e husu militante partidu no kandidatu hotu nafatin iha maturidade polítika atu respeita malu tenke mantein pás no estabilidade.
nia husu ba órgaun eleitorál hanesan komisaun nasionál eleisaun (cne, siglá portugés) ho sekretariadu tékniku administrasaun eleitorál (stae) atu investiga kle’an ba aktu ne’ebé akontese liubá nune’e labele akontese tan.
xefe bankada khunto, olinda guterres, kondena aktu hosi apoiante kandidatu balun ne’ebé halo asaltu ba militante kandidatu pr armanda berta dos santos, iha sesta (04/03) bainhira fila hosi kampaña iha watucabau, munisípiu viqueque rezultadu na’in-ida hetan kanek.
nune’e mós, konfrontu iha baucau villa, iha domingu (06/03) ne’e rezulta apoiante balun fila hosi kampaña hetan kanek hodi halo tratamentu iha ospitál, nune’e autoridade seguransa presiza atu halo investigasaun kle’an hodi hatene ninia motivu.
nia husu polísia nasionál timor-leste (pntl) liuhosi komandante eskuadra sira atu fó orientasaun, nune’e bainhira apoiante kandidatu hala’o dezlokasaun hosi postu ida ba iha fatin kampaña atu membru polísia akompaña to’o kampaña termina, nune’e iha dalan mosu atakasaun ruma presiza intervensaun lalais.
nia hateten lideransa sira presiza eduka nia militante no apoiante tanba ho akontesimentu refere viola ona paktu unidade nasionál.
deputadu pd, antónio da conceição ‘kalohan’, hateten lideransa hosi kandidatu ida-idak presiza fó edukasaun sivíka ba militante no evita linguajen insulta malu iha palku kampaña.
xefe bankada fretilin, david dias ‘mandati’, hateten fó tempu ba autoridade seguransa atu kumpre prosedimentu ba apuramentu verasidade faktu no bainhira apuramentu iha tiha mak ita sei konklui katak akontesimentu ne’e mai hosi ne’ebé.
 konfrontu iha baucau rezulta na’in-lima kanek no uma ida rahun
sekretariadu estadu ba komunikasaun sosiál (sekoms) fasilita kartaun vip (verry important person) ba ekipa narasi tv ne’ebé lidera husi najwa shihab hodi partisipa iha selebrasaun tinan 20 restasauran independensia timor-leste (tl) ba dala-xx.

iha oportundiade ne’e, sekoms mos oferese jantar hamutuk ho ekipa narasi tv ne’ebé partisipa hosi reprezentante media nasional sira hanesan timor post, vip tv, hatutan, oé-cusse post, naunil, neon metin no agência tatoli, i.p.
sekretariu estadu komunikasaun sosial, mericio juvinal ‘akara’ esplika, antes ne’e ekipa narasi tv hato’o ona karta ofisiál ba sekoms ne’ebé liga ho komunikasaun, fahe esperiénsia hodi bele fó apoiu ba prosesu kobertura iha eventu importante tinan 20 timor-leste nian.
“ha’u hetan karta hosi najwa ho nia ekipa direta mai sekoms, antes sira mai husu para bele fasilita. ami responde karta ida-ne’e, karta seluk ami la simu, ami hanoin katak buat hotu la’o di’ak tanba karta ofisiál ami simu mak hosi mba nana ho ekipa,” mericio juvinal ‘akara’ hateten hafoin oferese jantar hamutuk ho ekipa narasi tv, iha timor plaza, tersa ne’e.
governante ne’e akresenta, governu konsidera mídia internasionál seluk hanesan no laiha diskriminasaun, sekoms sei halo tratamentu hanesan maibé depende ba pedidu hosi mídia ne’e rasik bainhira hasoru difikuldade ruma durante iha terrenu inklui fasilita kartaun vip.
“bele sei iha preokupasaun ruma ita nakloke ba ida-ne’e, tanba dalaruma ein jerál laiha problema no balun sente katak presiza iha apoia ka karta direta, entaun ita heree tuir ida-ne’e.maibé, se iha joarnalista ruma sente iha difikuldade no obstakulu balun, ita prontu iha terrenu atu halo back up apoia no fasilita sira halo kobertura di’ak, sekoms prontu apoiu mídia hotu,” nia hateten.
mericio juvinal ‘akara’ hateten, jantar hamutuk ne’ebé oferese ba ekipa narasi tv hanesan meiu ida hodi bele hametin lasu amizade hanesan parseiru iha setór komunikasau no to’o agora seidauk hetan informasaun relasiona no mídia internasionál seluk nia partisipasaun iha eventu importante ne’e.
“ne’e hanesan sharing informál, maibé ita la taka dalan ba mídia sira seluk. ha’u mos seidauk hatene mídia (internasional) ne’ebé mai, ne’e hanesan mais internál no ida-ne’e limitadu, ita la’ós halo serimónia meet the press,” nia dehan.
responsavel narasi tv, najwa shihab agradese ba atendimentu ne’ebé oferese hosi governu inklui ema timor sira-nia amizade ne’ebé di’ak tebes hosi simu ekipa nia prezensa pela primeira vez iha timor-leste.
“ekipa ida-ne’e hakarak halo kobertura ba timor-leste nia aniversáriu ba tinan 20 no ha’u sente ami bele aprende hosi nasaun joven ida-ne’e, oinsá bele desenvolve nia an hafoin liuhosi tempu funu ne’ebé naruk,” najwa shihab hateten.
sekretariu jéral komisaun nasional eventu 20 de maiu, manuel s. tilman, esplika sekoms rasik mak hato’o pedidu ba komisaun hodi oferese kartaun vip hamutuk ualu (8) ba ekipa narasi tv ne’ebé lidera hosi najwa shihab.
“hanesan sekreatriu jéral ba komisaun ida-ne’e, ha’u mós iha hanoin atu fó diretamente hodi husu sira-nia partisipa iha ita-nia eventu ida-ne’ebé mais istória ba nasaun timor-leste, hodi prepara vip ba equipa tomak,” manuel s. tilman hateten.
nia dehan, mídia internasionál seluk bele hetan kartaun hanesan maibé tenke bazea ba pedidu ne’ebé iha no komisaun hare’e ba perfil ema-ne’ebé mais importante hodi hetan fatin, no antes ne’e komisaun mós fasilita ona kartaun vip ba ekipa mídia huoi portugál.
prezidente konsellu imprensa, virgilio guterres konsidera asistensia vip ne’ebé oferese ba ekipa narasi tv la konsidera hanesan diskriminasaun tanbá haree ba perfil hosi najwa shihab nin ne’ebé koñesidu iha komunidade politika indonezia.
tratamentu privilieiju ne’ebé simu la’ós buat boot ida maibé importante liu mak oinsá mídia internasionál seluk bele hetan asesu hanesan rtp, antara news, nhk japaun no seluk tán.
 prezidente federasaun atletizmu timor -leste (fatl), afrânio xavier amaral, informa, hahú treinu atleta sira hodi prepara fíziku hodi kompete eventu asean university games ne’ebé sei realiza iha fulan jullu, iha nasaun táilandia.
“ita sei halo selesaun mak foin haruka atleta na’in-rua bá kompete iha eventu internasionál.  nune’e ita hahú treina atleta atu hatudu prestasaun di’ak iha kompetisisaun ne’e,” prezidente fatl ne’e, hateten ba afranio ba agência tatoli via média sosial whatsapp, sesta ne’e.
  fatl halo promosaun ba atleta felisberto de deus
daudaun ne’e, atleta sira halo hela treinamentu iha zinájiu dili, estádiu munisipál dili no seluk tan hodi haree prestasaun atleta sira nian, hafoin halo selesaun ba ema na’in-rua atu reprezenta timor-leste bai ha eventu mundiál ne’e.
jogu asean university games ne’e halo entre nasaun hotu ne’ebé hamahan-an iha organizasaun sudeste aziátiku ka asean kompostu hosi timor-leste, tailándia, filipina, myanmar, vietname, cambodia, laos, malázia, singapura, brunei no indonézia.
jogu ne’e sei partisipa direta hosi universidade hotu iha nasaun ne’ebé halibuar an iha asean. enkuatu timor-leste hetan oportunidade ba modalidade neen mak sei ba partisipa mak hanesan, atletizmu, voliból-praia, xadres, taekwondo no futeból.
  pr enkoraja atleta timor-oan kompete ho aten-brani no neon metin
 ministériu saúde simu apoiu 𝑅𝑎𝑝𝑖𝑑 𝐷𝑖𝑎𝑔𝑛𝑜𝑠𝑡𝑖𝑐 𝑇𝑒𝑠𝑡 𝐶𝑜𝑣𝑖𝑑-19 husi repúblika koreia liuhosi ájensia korea international cooperation (koica) no organizasaun mundiál saúde (ms) hamutuk 50.000.
rapid diagnostic test (rdt) ba covid-19 hamutuk 50.000 ho ninia valór osan us$ 165,000 ne’e entrega direta hosi diretora koica, eunju cha, asesór politika saúde oms, vinay bothra no simu hosi diretóra jerál saúde odete da silva viegas iha palácio das cinzas, caicoli, dili.
“ami sente kontente  bele suporta ida  ne’e espera katak ba oin nafatin fó ajuda ba governu timor leste  atu responde ba situasaun liuliu kombate covid-19,” diretora ezekutiva koica eunju cha, hateten ba jornalista sira iha palasiu sinzas-caicoli, sesta ne’e.
iha fatin hanesan, representante asesor politika oms iha timor leste, vinay bortha,  dehan apoia ne’e hanesan esforsu ida hodi ministériu saúde bele responde ba covid-19.
“teste sira ne’ebé mak suporta ona ne’e bele ministériu saúde halo rasik iha ne’e la presiza atu haruka tan ba iha rai liur tanba teste kits ne’e ajuda ita atu halo diagnostiku hodi deteta kazu covid-19 ho lalais,” asesó oms ne’e esplika.
nune’e diretora jerál prestasaun saúde odete maria freitas belo informa, ohin parseiru sira apoiu tan laboratoriu teste kist hamutuk 50.000 hodi teste ba iha covid-19 nian.
entretantu, diretora jerál prestasaun saúde odete iha ministériu saúde, odete veigas belo, agradese ba governu koreia liuhosi koica no oms ne’e fó aona apoia atu ajuda haforsa kapasidade teste covid-19 iha timor-leste hodi responde ba dezafiu iha pandemia globál ne’e.
“apoia ne’ebé pareseiru sira fó atu reforsa liután pilar lima no haat nia servisu  oinsá atu deteta  no halo tratamentu ba ita- nia  ema sira ne’ebé mak  pozitivu  ba covid-19,” nia akresenta.
diretóra jerál ne’e dehan bainhira sars-cov-2 ne’e hahú hada’et iha timor-leste, oms serbisu hamtuuk ho koica ho lalais re-aloka no mobiliza rekursu ne’ebé iha hodi bele fó apoiu másimu ba governu timor-leste iha luta konta pandemia ida ne’e.
hanesan parte ida husi esforsu hamutuk ida ne’e, koica no oms fó ona doasaun kama médiku 100, no kama 500 ba fasilidade izolamentu no tratamentu. dala ida tan, oms no koica hamutuk fó apoiu ba timor-leste liuhusi apoiu test kit 50,000.
“lori ministériu saúde no povu timor-leste nia naran, ha’u hakarak espresa ha’u nia apresiasaun no gratidaun hodi kontinua no konsidera fó apoiu hodi responde ba covid-19 iha timor-leste,” nia agardese.
partisípa iha serimónia termu entrega ne’e maka embaixadór repúblika koreia ba timor-leste, kim jeong no kovidadu sira seluk.
sekretáriu jerál partidu frente revolsionáriu indepedente (fretilin), mari alkatiri, hateten lidér nasionál sira presiza halo konsensu hodi lori dezenvolvimentu nasaun ne’e ba oin.

“atu dezenvolvimentu timor-leste la’o ba oin ne’e, líder nasionál sira presiza halo konsensu hodi haree ba laron aban nian,” alkatiri hato’o lia hirak ne’e hodi responde agência tatoli, hafoin ezerse direitu votu hodi akompaña kandidatu prezidente repúblika, francisco guterres lú olo, vota iha sentru votasaun eskola ensinu báziku númeru 1 faról, dili, tersa ne’e.
hatán kona-ba bainhira kandidatu pr hosi partidu fretilin ne’e lakon iha eleisaun prezidensiál reflesaun saida mak presiza halo hosi partidu, nia hatán, sira-nia parte servisu ne’ebé halo mak atu manán no lakohi lakon no fretilin sempre uluk kedas tama iha luta atu manán.
“ha’u lakoi admite tanba fretilin iha istória tomak tempu lakon buka manán fali no fretilin garante pás no estabilidade iha timor-leste. maibé bainhira lakon ka manán hanesan hotu-hotu hatene ha’u hakerek karta ba xanana ho líder na’in-haat tenke tuur hamutuk buka konsensu ida ne’e mak ha’u nia kontribuisaun bele hateke ba futuru,” nia hateten.
mari nia karta ne’e hakerek hodi dirije ba líder nasionál hanesan francisco guterres lú olo, josé manuel ramos horta, taur matan ruak ho tenente jenerál reformadu, lere anan timur, no nia hein katak tempu oin mai lidér sira bele hasoru malu tanba tempu ona atu hamutuk hodi ko’alia ba malu.
“se xanana seidauk lee ha’u-nia karta, ha’u fiar sira na’in-haat lee ona,” nia dehan.
sekretáriu jerál partidu fretilin ne’e lakohi ko’alia kona-ba konteúdu karta ne’ebé hakerek no dirije ba lidér nasionál sira seluk ne’e.
“karta ne’e ha’u hakerek la’ós hanesan sekretáriu jerál ne’ebé públika ona iha mídia sosiál de’it, ha’u la esplika maibé imi (jornalista) ba lee de’it,” nia dehan.
entertantu, tuir konteúdu karta mari alkatiri nian ne’ebé tatoli sita hosi nia pajina rede sosiál (facebook) reflesaun no balansu dezempeñu durante tinan 2002-2022.
diretora servisu saúde munisípiu dili, agostinha segurado, informa, hahú hosi implementasaun vasina booster pfizer (vasina datoluk) iha loron 04 janeiru to’o sidadaun hanesan liña frente, idozu, ema ho moras króniku no populasaun sira ne’ebé hetan ona imunizasaun hamutuk $10.000.
“atividade vasina booster pfizer nafatin loke iha sentru saúde sira atu sé mak hakarak vasina bele hakat ba fasilidade saúde  ne’ebé mak besik. ita mós la taka dalan ba komunidade sira ne’ebé mak hakarak simu vasina datoluk,” diretora ssm dili ne’e hateten iha nia knar fatin-dili, segunda ne’e.
  governu hahú implementa vasina doze datoluk ba liña frente
iha sentru saúde hotu hotu loke ba iha doze dahuluk ba vasina booster pfirze no doze dahuluk no daruak ba astrazeneca no doze dahuluk no daruak ba labarik  sira idade 12 to’o menus 18.
“agora progresu ba vasina pfizer ba labarik sira iha dili iha 97% ona hein tan númeru balun ita kompleta ona 100%. tanba totál labarik sira  ne’ebé iha hamutuk 42.120 ,” nia akresenta.
vasina doze datoluk ho tipu vasina boostr pfizer ne’e importante tebes atu hasa’e imunidade hodi prevene-an hosi moras covid-19.
enkuantu opulasaun elijível tinan 18 ba leten, ne’ebé simu ona vasina to’o iha loron 08 marsu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,5%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,9% no simu ona doze daruak 72,1%.
hahú 21 marsu 2020 to’o 09 marsu 2022 iha kumulativu kazu konfirmadu pozitivu covid-19 22.777 no óbitu 129.
 membru governu simu vasina booster pfizer
vise-ministru turizmu komérsiu no indústria (mtki), domingos lopes antunes, informa, hahú hosi janeiru to’o abril tinan ne’e iha empreza 11 mak submete ona aplikasaun atu asesu kréditu suave.
“diresaun nasionál apoiu dezenvolvimentu mikro, pekena no média empreza rejistu hosi janeiru to’o abril iha empreza na’in 11 mak submete sira-nia dokumentu aplikasaun ba kréditu suave. ida-ne’e foin submete bainhira ita haree sira prienxe ona kritériu mak ita fó kréditu,” vise-ministru hateten ba agência tatoli iha ninia knaar fatin, bebora, sesta ne’e.
prezidente repúblika promolga dekretu-lei númeru 8/2022, 16 fevereiru kona-ba fasilidade garantia kréditu suave, nune’e hahú implementa ona iha tinan kotuk no kontinua ba tinan ne’e, ne’ebé programa ne’e ho intensaun fó kréditu funan kiik ba maluk sira ne’ebé hakarak halo negósiu iha área produtivu hanesan turizmu, peska, agrikultura, indústria no seluk tan.
“ita kontinua nafatin loke ba maluk sira ne’ebé hakarak halo kréditu ho funan kiik tanba ita sei iha fundu garantia iha banku hamutuk $1.380.330, kompostu fundu hosi united nations development programme (undp) $480.000 no mtki $900.000,” nia akresenta.
 empreza na’in-23 sai ona benefisiáriu programa kréditu suave hosi mtki
kréditu sei fó ba ema hahú hosi $1.000 to’o $25.000, ne’ebé karik tinan ne’e ema ne’ebé halo planu negósiu atu foti osan hosi $25.000, ita iha alvu fó ba benefisiáriu na’in-55, tanba orsamentu iha banku boot hela, maibé mai ho planu negósiu foti osan $1.000-$20.000 de’it ne’e bele liu ema 55 tanba sira foti osan kiik,” nia akresenta.
nune’e, governante ne’e enkoraja joven no negosiadór sira ne’ebé hakarak halo negósiu hahú hosi turizmu, peska, agrikultór no seluk tan, iha oportunidade boot bele asesu ba kréditu suave tanba oportunidade ne’e loke tinan tomak.
kritéria asesu kréditu suave ba empreza foin atu hahú mak hanesan utiliza formatu cover letter ne’ebé sekretariada prepara, planu negósiu formalizadu hosi institutu apoiu dezenvolvimentu emprezariál (iade), empreza legalizadu hosi servisu rejistrasaun no verifikasaun emprezariál, institutu públiku (serve, i.p), kartaun identidade eleitorál no billete indentidade, inklui empreza ho forma limitadu presiza iha estatutu empreza.
dokumentu seluk, sertifikadu formasaun ka kounsultoria emprezariál hosi iade, lista inventáriu ne’ebé atu sosa, detallu kustu invetimentu, prova nain ba rai ka dokumentu asset seluk nu’udar garantia ba kréditu ka deklarasaun guarantór.
nune’e, kritéria ba ne’ebé empreza eziste atu asesu ba kréditu suave ne’e mak hanesan utiliza formatu cover letter ne’ebé sekretariada prepara, planu negósiu formalizadu hosi iade, empreza legalizadu inklui kopia dokumentu hotu hosi serve, i.p, empreza ho forma limitada presiza iha estatutu empreza nian, kréditu hahú hosi $1.000 to’o $25.000.
nune’e mós, tenke iha sertidaun dívida, kartaun identidade eleitorál no billete identidade, ho montante kréditu hahú hosi $1.000 to’o $25.000, konta bankária iha banku nasionál komérsiu timor-leste (bnctl, sigla portugés), relatóriu finanseiru, estatutu banku iha bnctl ka banku seluk, inklui dokumentu seluk hanesan sertifikadu formasaun konsultória emprezarial hosi iade, lista inventáriu ne’ebé atu sosa, prova na’in ba rai ka dokumentu asset seluk nu’udar garantia kréditu ka deklarasaun guarantór.
projetu komunitáriu ba reabilitasaun no konstrusaun infraestutura eskola hahú implementa ona iha munisípiu ermera, maibé eskola balun ne’ebé tama lista seidauk implementa tanba kondisaun estrada.
“projetu komunitáriu ba eskola 18 iha munisípiu viqueque, ita foin implementa iha eskola 13, maibé eskola lima seidauk bele impementa tanba daudaun kondisaun udan halo estrada liga ba eskola lima  ho kondisaun a’at. kondisaun klima di’ak mak ita implementa ba eskola hotu maibé tempu udan karreta tula materiál konstrusaun ba mós ladi’ak,” diretór servisu edukasaun munisípiu viqueque, emidio amaral, informa ba agência tatoli, iha ninia knaar fatin, beloi, sesta ne’e.
 mejd lansa projetu komunitáriu konstrusaun sala eskola esj olocasa viqueque
alokasaun orsamentu programa ne’e iha viqueque hamutuk $1.781.991,95, ne’ebé orsamentu transfere ona ba konta bankária grupu komunitáriu sira hotu ne’ebé toma konta ba projetu.
iha postu administrativu viqueque villa, eskola ne’ebé implementa ona programa ne’e mak hanesan ensinu sekundári calixa iha sala tolu  ho orsamentu hamutuk $113.359,56, ensinu báziku filiál (ebf) ular rihik iha sala tolu ho orsamentu konstrusaun hamutuk $70.533,26, eskola pre-esc maria lobato iha sala rua ho montante orsamentu hamutuk $99.495,02,  eskola ensinu báziku sentrál (ebc, sigla portugés) cabira-oan iha sala haat ho orsamentu hamutuk $52.836,14  no eskola pre-esc sebestião gomes iha sala rua, iha suku uaimori seidauk implementa projetu konstrusaun ho totál orsamentu hamutuk $89.396,09.
postu admistrativu ossu eskola pre-eskolár uaibua iha sala tolu ho orsamentu $86.739,52, eskola ensinu sekundáriu jerál (esj) olocasa iha sala tolu ho orsamentu hamutuk $112.885,23.
postu ossu iha eskola rua seidauk implementa projetu maka hanesan eskola ebf uaibobo ho sala tolu ho orsamentu hamutuk $116.976,18 no eskola ebf liaruca iha sala tolu ho orsamentu hamutuk $112.599.
postu administrativu uatulari ne’ebé maka implementa ona projetu maka hanesan eskola ebf nahae iha sala tolu ho orsamentu hamutuk $114.134,85, ebc uatulari iha sala tolu ho orsamentu hamutuk $70.191,21, ebf ualeque iha sala tolu ho orsamentu hamutuk $106.475,42, eskola sekundáriu tékniku vokasionál  (estv) kaloheda dada  bee ho orsamentu hamutuk $159.590,65, ebf debuisi iha sala tolu ho orsamentu hamutuk $98.990,27 no eskola rua maka seidauk implementa projetu maka hanesan ebf uaibira iha sala tolu ho orsamentu hamutuk $103.111,97 no ebf edimumo iha sala tolu ho orsamentu hamutuk $98.958,49.
nune’e mós, postu administrativu uatucarbau iha projetu konstrusaun eskola ne’ebé implementa ona maka hanesan esj uatucarbau iha sala haat ho orsamentu hamutuk $90.595,35 no ebc uatucarbau sala haat ho orsamentu hamutuk $85.016,63.
“ha’u fó  hanoin ba grupu komunitáriu sira, bainhira atu halo konstrusaun tenki garante kualidade, nune’e bele hetan nafatin konfiansa hosi governu hodi responsável ba projetu komunitáriu  sira,” nia hato’o.
eskola 15 ne’ebé implementa ona projetu komunitária ne’e seidauk atinje pursentu 25% tanba foin implementa projetu.
“maski daudaun udan, ha’u  husu grupu komunitáriu sira bele aselera prosesu konstrusaun tanba data limitasaun ba projetu komunitáriu ho durasaun fulan-neen. tanba ne’e, presiza aselera prosesu hodi finaliza tuir tempu ne’ebé determina ona,” nia dehan.
eskola ensinu báziku filiál (ebf) hum-boe, munisípiu ermera, hetan ona apoiu materiál hosi parseiru internasionál, hodi reabilita sala tolu ne’ebé hetan estragu tanba dezastre naturál ne’ebé akontese foin lalais ne’e.
tuir diretór nasionál asaun sosiál eskolár, joaquim martins, inisiativa ne’e hodi bele konklui prosesu reabilitasaun, tanba ministériu edukasaun juventude no desportu (mejd) halo kooperasaun di’ak ho parseiru dezenvolvimentu sira hodi hetan apoiu materiál emerjénsia.
“apoiu ne’ebé ita hetan hanesan materiál, la’ós hosi ministériu edukasaun juventude no desportu, maibé hosi parseiru internasionál hanesan unicef no plan,” diretór informa ba agência tatoli, iha ninia knaar fatin, villa verde, kinta ne’e.
 mejd halo abertura ba reabilitasaun no konstrusaun eskola iha territóriu tl
materiál emerjénsia ne’ebé unicef apoiu maka kalen hamutuk unidade 2.000 inklui kalen kaber metru 400 no hosi plan apoiu pregu xapeo, pregu 10cm no pregu 2cm hamutuk kilograma 300, ne’ebé kada pregu kilograma 100.
“ho materiál hosi parseiru maka eskola ebf hum-boe konsege konklui ona reabilitasaun sala tolu ne’ebé hetan estragu tanba ai-hun boot ida monu tesik edifísiu eskola hodi estraga sala sorin balun, maibé agora daudaun estudante sira kontinua hahú fali sira-nia prosesu aprendizajen hanesan baibain,” nia akresenta.
nune’e, nu’udar diresaun ne’ebé servisu tau-matan hadi’a kondisaun eskola ho tipu emerjénsia, diretór ne’e apresia ho apoiu hosi parseiru sira.
aleinde ne’e, diresaun nasionál asaun sosiál eskolár fó tan apoiu materiál ba eskola ebf iha fatu-gau letefoho, munisípiu ermera, hanesan kalen unidade 150 no pregu.
“eskola fatu-gau ne’e ninia problema la’os tanba dezastre naturál, maibé tanba kondisaun eskola kleur liu ona, harii dezde tempu indonézia. tanba ne’e parte eskola submete proposta hodi husu reabilitasaun no oras ne’e diresaun apoiu ona materiál ba eskola ne’e,” nia akresenta.
dadeersan nakukun, iha sábadu (19 marsu 2022) iha tuku 05h00 madrugada, povu timor-leste tomak halelak-an foti ain la’o hakbesik ba sentru votasaun atu ezerse ninia mehi liuhosi “votu ida” ho “mehi ida” hodi hili “líder ida” ne’ebé sai sira-nia prezidente repúblika períodu 2022-2027 ne’ebé bele haodmi povu.

liuhosi sira-nia “votu ida” ne’ebé sira oferese ne’e, sira hamriik ho “mehi ida” ne’ebé boot no hakarak tebes duni katak prezidente ne’ebé eleitu iha eleisaun prezidensiál 2022 ne’e, sai tebes duni prezidente repúblika ba povu tomak no sai prezidente repúblika ne’ebé sei tau povu nia interrese aas liu duke tau grupu ka partidu ida-nia interrese mak aas liu buat hotu.
xefe aldeia transporte aero de timor, suku bairru pite, postu administrativu don aleixo, munisípiu dili, junior de jesus barros, iha esperansa ba prezidente repúblika ba períodu 2022-2027 ne’ebé mak eleitu ne’e sei tau interrese povu nian aas liu buat hotu.

xefe aldeia xefe aldeia ransporte aero de timor bairru pite, hosi suku bairru pite, postu administrativu don aleixo, munisípiu dili, junior de jesus barros. nelson de sousa.
“ami-nia esperansa ba kandidatu prezidente repúblika ida-ne’ebé manán mak buat hotu tenke tau interese povu nian aas liu interese hotu, hanesan hatuur ona iha lei tuir nia dalan, só ida-ne’e mak ita hakarak,” xefe aldeia ne’e hateten ba agéncia tatoli hafoin ezerse votu iha sentru votasaun eskola primária iha bairru pite, sábadu ne’e.
ninia “mehi ida” no “votu ida” ne’ebé nia oferese ba ne’e, hanesan oferta ida-ne’ebé bele hamosu figura prezidente repúblika ida-ne’ebé nia hakarak mak tenke prezidente repúblika ida-ne’ebé hatene hakuak povu hotu hodi laharee ba kór partidu no rasa.
votante maria dos santos hateten, loron ohin importante tebes hodi bele hili xefe estadu foun ba períodu tinan lima mai, tanba prosesu demokrasia tuir lei kada tinan lima iha eleisaun prezidensiál, nune’e hanesan sidadaun iha obrigasaun ami mai tuir eleisaun.
“tan ne’e, hafoin ha’u fó ha’u-nia votu ida ne’e, ha’u iha esperansa ida katak ‘votu ida’ sei halo mudansa no ha’u iha esperansa katak prezidente repúblika foun ne’ebé eleitu, atu kumpre de’it knar tuir konstituisaun maibé tenke hatene hakuak no hadomi ninia povu sira,” nia dehan.
atu hadomi povu no rai doben timor-leste, nia husu ba prezidente eleitu atu oinsá mak koordena ho ezekutivu atu lori dezenvolvimentu nasaun ba oin hodi tau atensaun iha área saúde, edukasaun, bee-moos, eletrisidade, estrada, redús númeru dezempregu iha rai laran.
“tenke halo diálogu ho lidér hotu-hotu, hodi hamutuk diskute diferensa sira-ne’ebé mosi hodi konsentra de’it ba dezenvolvimentu nasionál, nia dehan.
diretóra sekretariadu tékniku administrasaun eleitoral (stae) munisípiu aileu, romana de jesus alves informa, eleitór hamutuk 4.916 iha aileu la tuir votasaun iha eleisaun prezidensial període 2022-2027 ne’e.

“husi total eleitóres ne’ebe mak la tuir vota hamutuk 4.916 husi total eleitór 33.524. no eleitór ne’ebé mak tuir votasaun 28.608 (85,34%),” hateten diretóra stae, romana de jesus ba jornalista iha nia kna’ar fatin, aileu.
notisia relevante : ramos horta manán iha munisípiu aileu ho votu 16.431, lú olo segundu lugar
tuir romana, antes ne’e stae, halo ona sosializasaun, iha sentru votasaun, ho objektivu atu eduka eleitóres sira vota ho lo’os no justu iha kada postu administrativu aileu.
“sosializasaun ne’ebé hala’o iha postu administrativu to’o ba iha laulara, lekidoe,  remexio no aileu nian. ami pasa ona informasaun ba sira, maibe wainhra sira la tuir vota ne’e konsiensia ema ida-idak nian,” nia dehan.
alende ne’e administradór munisípiu aileu, abel da conceção hateten katak husi eleitór  ne’ebé la partisipa ba votasaun oituan liu duke hirak ne’ebé partisipa ho total 85,34%. ne’e hatudu rezultadu diak.
“fila-fali ba ita nia sidadaun ninian konsiensia. sira sente katak elisaun ne’e importante ka lae, hanesan nasaun ida demokratiku ita tenki ezerse ita nia direitu hodi hili ita nian prezidente repúblika tuir konstitusaun rdtl,” dehan administrador munisípiu ne’e.
nia hatutan tan katak, esforsu hotu hala’o husi   stae no autoridade relevante. maibé,  atu partisipa iha votasaun fila fali ba ida-idak nia konsiensia.
sekretariadu tékniku administrasaun eleitorál (stae) rejista total 852.500 eleitór  iha territóriu nasionál  no diaspora 7.113.
total 852.500 eleitór  iha territóriu nasionál  ne’e mak husi munisípiu dili iha eleitór 190.710,  aileu (33.603), ainaro (45.833),  baucau (96.207), bobonaro (70.283), covalima (47.807),  ermera (82.714), lautém  (48.012), liquiça (50.987), manatuto (35.603), manufahi (40.825), viqueque  (58.421) no raeoa iha eleitór 51,495.
eleitór  iha  territóriu diaspora ho total 7.113 mak husi  australia ho total eleitór  1.487, koreia do sul  (1.277), englaterra (2.229), irlandia do norte (1.264) no 856 eleitór rejista iha portugal.
governu liuhosi reuniaun konsellu ministru (km), kuarta ne’e, aprova projetu deliberasaun ne’ebé aprezenta hosi  vise primeiru-ministru asuntu infraestrutura no ministru planu no ordenamentu (mop), josé maria dos reis.
“projetu deliberasaun ne’e kona-ba prosedimentu aprovizionamentu hanesan konkursu públiku internasionál, ba adjudikasaun kontratu públiku atu sosa no halo instalasaun ligasaun dijitál ida iha timor-leste, liuhosi kabu submarinu fibra ótika, ba sidade darwin no port hedland, iha commonwealth austrália,” ministru prezidénsia konsellu ministru interinu, rui augusto gomes, relata hafoin reuniaun ezekutivu, iha palásiu governu.
 empreza haat submete ona proposta investimentu fibra óptika ba tradeinvest
polítika dada kabu submarinu hosi darwin mai timor-leste nu’udar prioridade governu timor-leste, ho kooperasaun governu canberra, ne’ebé mai ho objetivu atu eleva kapasidade rede internet iha rai-laran tanba viii governu konstitusionál iha programa governu eletróniku, ne’ebé presiza liña internet ho velosidade lais.
dadaun ne’e, banda internet internasionál ne’ebé maka timor-leste iha ho kapasidade 6 gigabyte/segundu, ne’ebé fahe ba populasaun iha territóriu tomak ne’ebé asesu ba internet liuhosi operadór timor-telecom, telkomcel no telemor.
governu liuhosi ministériu transporte no komunikasaun (mtk) aluga bandwith ho kapasidade 200 megabyte/segunduhodi oferese ba instituisaun estadu hamutuk 140.
maski nune’e, governu iha ona planu atu atualiza hosi kapasidade 200 megabyte/segundu ba 1 gigabyte/segundu, atubele ajuda bainhira seidauk iha rede fibra óptika.
reprezentante estudante hosi munisípiu 12 inklui rejiaun administrativa espesiál oé-cusse ambeno (raeoa), rosário doloroso ximenes, husu órgaun eleitorál hadi’a jestaun di’ak, nune’e sidadaun sira labele lakon votu iha eleisaun prezidensiál 2022 segunda volta.
estudante sira konsidera sekretariadu tékniku administrasaun eleitorál (stae) no komisaun nasionál eleisaun (cne, sigla portugés) presiza sensibiliza nafatin atu estudante no komunidade hosi munisípiu bele hetan oportunidade halo rejista iha sentru paralelu sira dili.
“maibé atu tama tan ba eleisaun segunda volta, stae deklara sei laiha tan rejistu ba sentru paralelu iha dili. tanba ne’e, hanesan estudante hakarak hato’o preokupasaun hodi husu ba stae no cne hadi’a jestaun ho di’ak hodi kontinua loke sentru votasaun paralelu atubele fasilita estudante universitáriu sira bele vota iha dili,” reprezentante estudante hateten liuhosi konferénsia imprensa ne’ebé hala’o iha jardín 5 de maiu, colmera, sábadu ne’e.
 eleitór la vota iha sentru votasaun paralelu tanba la rejista iha stae
tuir rosário ximenes, estudante barak mak foin lalais la fila munisípiu atu ezerse direitu votu ho hanoin ida órgaun eleitorál sira bele fasilita, maibé ikus mai lakon direitu votu iha dili.
“ami estudante barak mak lakon ami-nia votu ka la tuir vota tanba de’it sekretariadu stae no cne la halo sensibilizasaun klaru atu estudante sira bele ba rejistu iha sentru paralelu sira hodi ezerse ami-nia direitu iha loron 19 marsu liubá,” nia akresenta.
tanba eleisaun segunda volta ne’e iha kandidatu josé ramos horta (1) no francisco guterres ‘lú olo’ (2) de’it mak kompete, tanba ne’e estudante sira lakohi akontese tan hanesan eleisaun primeira volta, ne’ebé sidadaun barak mak lakon votu ba kandidatura hamutuk 16.
“molok atu hakat ba eleisaun segunda volta, husu ba stae no cne tenke halo preparasaun di’ak atu hamosu nafatin sentru paralelu iha dili maibé tenke halo mós sensibilizasaun,” nia tenik.
ba kestaun ne’e, estudante sira prontu mobiliza dadus sira atu submete ba stae atu hakma’an serbisu órgaun eleitorál.
“husu ba stae no cne labele hamosu konfuzaun no diskriminasaun ba sentru votasaun paralelu iha dili, tanba foin lalais halo ona diskriminasaun boot ba komunidade ein jerál hosi munisípiu ne’ebé mai buka moris iha dili no halo esforsu-an hakarak filafali ba munisípiu maibé la konsege,” estudante ne’e dehan.
nune’e, estudante sira husu órgaun eleitorál foti desizaun ruma liga ho preokupasaun ne’e iha loron-tolu nia laran tanba bainhira laiha resposta maka sira sei hakat ba parlamentu nasionál.
tuir kalendáriu eleitorál, kampaña prezidensiál segunda volta hahú iha loron 02 to’o 16 abril no loron votasaun prezidensiál iha 19 abril.
antes ne’e, diretór jerál stae, acilino manuel branco, hateten, eleitór sira ne’ebé la konsege vota iha sentru votasaun paralelu tanba sira foti de’it deklarasaun xefe suku iha sede suku maibé la rejista iha stae nune’e naran la sai iha sistema.
bazeia ba dadus resensiamentu eleitorál, eleitór ne’ebé ezerse votu iha sentru votasaun paralelu tolu iha dili hamutuk 4.032, maibé hosi dadus ne’e balun de’it mak vota enkuantu seluk la konsege tanba naran la sai.
totál eleitór iha territóriu tomak hamutuk 864.754 no iha diáspora hamutuk 1.277.
sentru votasaun paralelu ne’e sentraliza iha kapitál nasaun, destinada ba eleitór inskritu sira iha unidade jeográfika resensiamentu ne’ebé lokalizada fora hosi munisípiu dili, ne’ebé hetan impedimentu, ho razaun médika, eskolár ka ezersísiu funsaun públika, bainhira dezloka ba lokalizasaun ne’ebé de’it iha sentru votasaun sira.
kritériu atu vota iha sentru votasaun paralelu, ba estudante, profesór no dosente sira, maka eskola ida nia superiór hanesan diretór eskola ka reitór universidade mak halo deklarasaun ruma liuhosi ministéiru edukasaun juventude no desportu (mejd) mak enkamiña ba stae.
sekretaria estadu ambiente (sea) liuhosi sentru edukasaun no informasaun ambientál, kinta ne’e, realiza atividade estudu komparativu ba programa ‘eskola matak’, hamutuk ho responsável eskola ne’ebé implementa programa ne’e.
“ita hatene katak programa eskola matak hahú implementa iha tinan 2016, entaun ohin ita konvida fali sira mai atu hatene programa nia kontinuasaun, tanba bainhira ita ko’alia kona-ba sustentabilidade, tenke kria meiu hodi envolve eskola sira ne’ebé implementa ona, nune’e sira fahe informasaun hodi sai referénsia ba iha eskola sira seluk,” diretora edukasaun informasaun ambiente hosi sea, amenica machado fernandes, hateten iha salaun sea, akait.
 ebc esperansa da pátria modelu ba programa eskola verde iha timor-leste
diretora edukasaun informasaun ambiente sekertáriadu estadu ambiente hosi sea, amenica machado fernandes. francisco sony
desde implementasaun programa, sea envolve eskola hanesan ensinu bázika sentrál (ebc, sigla portugés) esperança da pátria dili, eskola katólika santo antónio manatuto, ebc fatuku same, eskola dom martinho maliana,  ebc salele covalima, no ebc casait liquiçá.
“ita envolve  diretór no koordenadór eskola sira tanba ita hetene eskola verde ne’e atu la’o di’ak ka ladi’ak depende filafali ba estrutura eskola, tanba parte ambiente nian fó de’it informasaun kontinuasaun, maibé sira mak kontinua,” nia akresenta.
aleinde ne’e, parte eskola iha kompromisu hakarak integra valór ambiente ne’e ba iha sira-nia atividade tomak, tantu kurikulár no ekstra kurikulár.
“papél hosi sea mak fó formasaun kona-ba programa eskola matak no oferese ai-oan jardín ba eskola sira, maibé filafali ba eskola ne’e nia vontade implementa. bainhira eskola ida laiha vontade atu implementa entaun sustentabilidade ne’e araska, maibé realidade buat ne’ebé sea haree, durante ne’e eskola ne’ebé implementa programa ne’e kuaze iha progresu hotu,” nia tenik.
nota mós katak, rezultadu balun ne’ebé hatudu mak hanesan eskola ebc esperança da pátria daudaun ne’e nakonu  ho ai-oan.
nune’e, tinan ne’e sea planeia implementa tan programa ne’e ba eskola tolu iha munisípiu lautém, baucau no viqueque.
diretór eebc esperança da pátria, joão da silva pereira. francisco sony
iha fatin hanesan, diretór eskola ebc, esperança da pátria, joão da silva pereira, rekoñese, programa ne’e lori mudansa ba eskola tanba nakonu ho ai-horis halo jardín sai matak liután.
“antes seidauk implementa programa, rai maran loos no eskola ne’e ema risku arbiru de’it, maibé hafoin implemeta programa ne’e agora eskola sai matak no moos, halo estudante sira tama eskola ho kontente,” nia dehan.
nune’e, meiu ne’ebé durante ne’e eskola esperança da pátria uza to’o agora eskola sai matak mak hanesan, iha eskola hahú hosi diretór eskola to’o estudante sira tenke envolve hotu iha programa, nune’e bele hatudu rezultadu di’ak.
sea realiza estudu komparativu ho responsável eskola sira kona-ba progresu implementasaun programa eskola matak, iha salaun sea, akait, kinta (24/03). francisco sony
aleinde ne’e, difikuldade ne’ebé eskola ne’e hasoru hafoin implementa programa eskola matak mak hanesan bee laiha atu rega ai-oan sira ne’ebé kuda ona, entaun eskola deside fura rasik bee hodi rega ai-oan sira.
“eskola hetan impaktu pozitu hosi programa ne’e no agora kada tinan estudante barak mak hakarak tama eskola esperança da pátria to’o fatin mak atu la to’o,” diretór eskola dehan.
estudante ne’ebé daudaun eskola iha ebc esperança da pátria hamutuk 1.675.
 diretór ezekutivu klínika bairru pité (kbp), inacio do santos, informa hahú hosi janeiru to’o fevereiru, rejista pasiente tuberkuloze na’in- 80-resin, hosi númeru ne’e na’in-rua mate.
“iha fulan janeiru, ita rejista pasiente tuberkuloze 40-resin no fevereiru iha pasiente 39 inklui pasiente ne’ebé nia kaben tasak halo ona diagnostika iha janeiru na’in-27  no fevereiru na’in- 15 ne’ebé halo izolamentu iha tibar atu labele hadaet ba ita- nia populasaun sira seluk,” diretór ezekutivu ne’e, hateten ba jornalista sira iha knaar fatin, kuarta ne’e.
  klínika bairru-pité rejista pasiente tuberkuloze 333, óbitu na’in-rua
daudaun, kbp hala’o tratamentu ativu ba pasiente na’in-200-resin ne’ebé hahú simu ona aimoruk hosi fulan-outubru no novembru iha tinan 2021.
alende ne’e, klínika refere mós rejista pasiente ne’ebé lakon ona hosi tratamentu ativu iha 2020 ho 15%.
“maibé to’o agora klínika bairru-pité menus finanseiru no servisu hamutuk ho fundu globál no iha tinan 2021 ne’e laiha kazu drop out, nune’e espera iha tinan 2022 ne’e kazu drop out laiha nafatin,” nia akresenta.
nune’e, klínika bairru pité iha kompromisu atu kontinu servisu hamutuk ho governu liuhosi ministéiru saúde hodi elemina moras tuberkuloze iha timor-leste.
 “ita fó hanoin ba profisionál saúde no mós komunidade sira atu haree ba asuntu ne’e bainhira iha ona moras ba tuberkuloze lalais ba fasilidade saúde hodi halo prevensaun sedu, nune’e labele da’et tutan ba ema ne’ebé mak besik,” nia rekomenda.
  ms apoia mákina teste tuberkoluze ida ba klínika bairru-pité
 ministériu saúde relata, kazu  detetadu pozitivu foun na’in-rua,  rekuperadu  hitu no kazu ativu 57.
“ohin kazu detetadu foun rua, rekuperadu hitu no kazu ativu 57,” hateten diretora jeral presstaun saúde odete da silva viegas  liuhosi nota ne’ebé agência tatoli asesu, segunda ne’e.
nune’e, hahú 21 marsu 2020 to’o 14 marsu 2022  iha kumulativu kazu konfirmadu 22.793 no óbitu 129.
hosi horisehik mai ohin, laboratóriu nasionál saúde halo teste pcr 63  kompostu vijilánsia sentinela ida, rastreiu ba kontaku laiha, rastreiu aleatóriu rua, viájen internasionál 60 no follow up iha kuarentena laiha.
alende ne’e, totál teste pcr ne’ebé halo iha 13 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 99 hanesan maubisse laiha,  maliana  laiha, viqueque laiha , suai 17,  baucau ida, ermera laiha , raeoa 16, hngv 73,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 13 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,8%) no kumulativu 2ª doze iha dili (83,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,0% no simu ona doze daruak 72,3%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron  14  marsu  2022 , izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu tolu, baixa ho covid-19  hamutuk tolu.
covid-19: kazu detetadu pozitivu na’in-rua no ativu 62
 ministériu saúde relata, óbitu ida, kazu detetadu foun ohin 75, rekuperadu 45 no kazu ativu 1.445.
“total óbitu ne’ebé relata ohin, 13 fevereiru na’in-ida. pasiente mane ho idade 78, residente iha dili, tama izolamentu lahane iha 08/02/22 ho dx: covid-19 (ct, 20,6) +tep. hakotu is ohin loron dader tuku 11:25, matebian la simu vasina,” relata nota imprensa ne’ebe agência tatoli, asesu domingo ne’e.
nune’e, hahú 21 marsu 2020 to’o 13 fevereiru 2022 iha kumulativu kazu konfirmadu 21.631 no óbitu 124.
hosi horisehik mai ohin, laboratóriu nasionál saúde halo teste pcr 266 kompostu vijilánsia sentinela 1, rastreiu ba kontaku 77, rastreiu aleatóriu 105, viájen internasionál 78, follow up iha kuarentena lima.
alende ne’e, totál teste pcr ne’ebé halo iha 12 fevereiru 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 103 hanesan baucau lima , ermera laiha, bobonaro sia, maubisse laiha, raeoa laiha, covalima haat viqueque laiha, lautem laiha, hngv 85, no vera cruz laiha.
populasaun elijível tinan 18 ba leten, ne’ebé simu ona vasina to’o iha loron 13 fevereiru 2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (82,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,3% no simu ona doze daruak 71,2 %.
hosi insidénsia covid-19 iha timor-leste, durante loron hitu ikus maka 13,3/100 mil abitante.
iha loron 13 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 22 , baixa ho covid-19 hamutuk 22, nain 15 iha izolamentu lahane, no nain ualu iha vera kruz.
reabilitasaun eskola ensinu sekundáriu jerál (esj) 10 dezembru iha comoro hahú ona, tanba ne’e uma-kain 24, kompostu hosi profesór no estudante balun, ne’ebé okupa resintu, deklara prontu hamamuk fatin.
“nu’udar família ne’ebé hela iha resintu eskola, bainhira governu mai hasai laiha problema, tanba ne’e desizaun tenke kumpre, maibé ita husu de’it atu hetan tratamentu dignu, labele halo diskriminasaun,” okupante resintu eskola no atuál diretór eskola esj 10 dezembru, domingos sávio gusmão, hateten iha resintu eskola, comoro, kuarta ne’e.
antes ne’e, iha tinan 2017, espoza eis prezidente repúblika, isabel ferreira, durante nia vizita, hato’o ba okupante sira katak bainhira hasai hosi resintu eskola ho dignu no iha tempu ne’ebá konsege foti mós dadus okupante.
nune’e, diretór eskola konsidera, tempu ona atu governu hasai komunidade iha resintu eskola hodi aselera prosesu reabilitasaun labele iha impedimentu.
 abitante 52 kontinua okupa resintu eskola esj 10 dezembru comoro
“sé mak hela iha área eskola tenke sai hotu atu prosesi bele la’o ho di’ak, tanba programa governu labele impede. iha mós juventude no estudante balun mak hela iha área eskola, tanba ne’e liafuan dignu ne’e tenke hanesan, labele halo diskriminasaun, ida-ne’e mak governu liuhosi ministériu edukasaun juventude no desportu (mejd) tenke konsidera,” nia akresenta.
nune’e mós, diretór servisu edukasaun dili, carlito da silva, otimista katak uma-kain 24 sei koopera ho estadu atu aselera prosesu dezenvolvimentu.
“ha’u orgullu no kontente ba ha’u-nia mestre, joven no estudante sira ne’ebé hela iha área eskola 10 dezembru nia laran, ho hanoin di’ak sira hakarak koopera ho estadu atu halo dezenvolvimentu iha eskola. ita la’ós atu rezolve problema maibé ita tuur hamutuk atu solusiona problema sira ne’ebé akontese iha eskola ne’e tanba reabilitasaun eskola ne’e hahú ona,” nia dehan.
ho nune’e, servisu edukasaun dili, diretór eskola esj 10 dezembru inklui reprezentante komunidade ne’ebé hela iha área eskola forma ona ekipa kiik ida atu buka solusaun ba problema ne’e no sei hasoru mós autoridade lokál inklui polísia eskuadra ai-mutin atu hetan solusaun ruma, hodi bele aprezenta rezultadu sira ne’e ba prezidente autoridade munisípiu dili.
sekretaria estadu arte no kultura (seak) liuhosi dirasaun nasionál patrimóniu kulturál (dnpc, sigla portugés), iha abríl ne’e, sei halo sinalizasaun ba patrimóniu arkitektóniku orijen portugés iha kapitál dili.

 governu prezerva patrimóniu arkitektóniku orijin
diretór nasionál patrimóniu kulturál, gil paulino santos oliveira.
“fulan ne’e, ami sei halo sinalizasaun ba patrimóniu arkitektóniku orijen portugés nian iha dili. agora prosesu la’o ona. hein semana ne’e nia laran, bainhira prosesu pagamentu finaliza ona mak ami sei implementa programa ne’e,” diretór nasionál patrimóniu kulturál, gil paulino santos oliveira, hateten ba agência tatoli, iha nia knar fatin avenida portugal, pantai kelapa, dili, tersa ne’e.
objetivu hosi programa ne’e atu fó informasaun ba públiku katak uma orijen portugés nian ne’ebé lokaliza iha kapitál dili ne’e, nia valór istóriku presiza atu prezerva no konserva nafatin nia orijinalidade atu labele lakon nia istória.
iha sinalizasaun ne’e mós bazea ba regulamentu ho dekrelu-lei númeru 33 rejime juridiku patrimóniu kulturál, liga ba oinsá atu halo prezervasaun salvaguarda ba patrimóniu arkitektóniku orijen portugés ne’ebé lokaliza iha dili.
tuir nia, plaka sinalizasaun ne’e kompañia prepara hotu ona no agora iha ona prosesu pagamentu ba parte kompañia, maibé bainhira pagamentu realiza ona iha tempu ne’e kedas hahú ona ho montazen plaka sinalizasaun ba arkitektóniku orijen portugés nian iha dili.
“iha sítiu lima (5) mak sei monta plaka sinalizasaun mak  hanesan iha área dioseze dili, palásiu governu no faról, tanba faról uma orijen portugés ne’e barak tebes,” nia dehan.
 governu sei konserva abrigu japonés iha timor-leste
parlamentu nasionál liuhosi reuniaun plenária extraordináriu aprova projetu rezolusaun pn númeru 93/v(4a), kona-ba pás mundiál, fraternidade umana no koexisténsia komun ho unanimidade ho rezultadu votasaun a-favór 60, kontra no abstensaun 0.

 ramos horta-ppn ko’alia tl atu adota deklarasaun pás mundiál
ramos horta-ppn ko’alia tl atu adota deklarasaun pás mundiál
“nune’e, projetu rezolusaun pn númeru 93/v(4a), kona-ba pás mundiál, fraternidade umana no koexisténsia komun ne’ebé timor-leste hanesan nasaun primeiru adota dokumentu ne’e,” prezidente parlamentu nasionál, aniceto guterres, anunsiu iha sala plenária, kinta ne’e.
assembleia jerál nasaun iha fulan dezembru 2020 marka iha loron 04 fevereiru hanesan loron internasionál fraternidade umana, konsidera loron ne’ebé asina deklarasaun abu dhabi 04 fevereiru 2019 entre santidade papa francisco ho saserdote musulmanu al-azhar, ahmad al- tayyeb.
pn luva konteúdu deklarasaun kona-ba fraternidade umana ba pás mundiál konvivensia komun no konvite promosaun justisa, pás, direitu umanu no liberdade relijioza.
kongratula esforsu dezenvolve relasaun internasionál pasífika hosi parte subskritór mensajen, konsiente diálogu, kompreensaun, difuzaun kultura toleránsia, aseitasaun konvivénsia entre ema umanu kontribui signifikante ba redusaun problema oioin hanesan ekonomia, sosiál, polítika no ambientál ba parte jéneru umanu.
reafirma igualdade entre mane no feto ba rekuñesimentu direitu instrusaun ba servisu no exersísiu direitu polítiku, rekuñese pluralidade relijiaun no liberdade kredo, pensamentu, expresaun no asaun enkuantu pilár demokrátiku.
valoriza vizaun relijiaun hanesan promotor ba pás, koñesimentu mutúo, fraternidade umana no konvivensia komun no perspetiva dezafiu komun koloka umanidade, pás, hahán, ki’ak, alterasaun klimátika, saúde públika, konsiente nesesidade resposta komun komunidade internasionál.
toma konta situasaun polítika mundiál atuál ho pás, diálogu no respeitu direitu umanu, ho nune’e parlamentu nasionál deklara kompromisu ho valór pás diálogu respeitu direitu umanu no louva deklarasaun refere no onu estabelese ona sai loron mundiál ba fraternidade umana.
ho ida ne’e, husu governu promosaun valór fraternidade umana iha planu internu liuhosi medida konkreta hodi mellora bem-estar sidadaun timor-leste, nível multilateral, liuhosi doasaun protetora no promosaun konvivénsia pasífika entre povu.
enkuantu projeitu rezolusaun ne’e aprezenta hosi deputadu fretilin, antónino bianco, deputadu pd, antónio da conceição, deputadu pudd, antónio de sa benevides, deputada fm, isabel ximenes no deputada plp, maria angelina sarmento.
servisu agrikultura no peska munisípiu covalima sei kria kondisaun di’ak hodi garante hasa’e produsaun ai-han lokál hodi fornese ba populasaun covalima, bainhira governu sentrál implementasaun lei podér lokál no desentralizasaun administrativa.

“ha’u-hanoin servisu agrikultura no peska munisípiu covalima sei halo esforsu hodi kria kondisaun di’ak hasa’e produsaun ai-han lokál, bainhira governu sentrál fó ona tempu atu ita organiza an kada munisípiu liuhosi implemensaun lei poder lokál, ita mós bele no prontu ona fornese ai-han ba ita-nia populasaun rasik,” diretór servisu agrikultura no pesca munisípiu covalima, domingos gusmão, informa ba agência tatoli, iha nia knar fatin tabolot, segunda ne’e.
maske fornese ai-han ho la to’o 100% sei kontinua esforsu nafatin nune’e agrikultór sira halo produsaun iha munisípiu covalima mesmu presija importasaun ai-han hosi rai-li’ur hodi kompleta produsaun iha rai laran.
“ita dehan seidauk 100% ita na’in mak fornese ai-han maibé ita nafatin halo esforsu oinsá mak ai-han oioin ne’ebé ita-nia agrikultór sira kuda hanesan batar, hare, ai-farina, fehuk, talas, fore-rai, fore-keli, fore-mungu ho produtu hirak ne’e ita bele prepara ai-han rasik, mezmu ita presiza importasaun hosi rai-li’ur atu halo kompleta produtu lokál ne’ebé ita rasik produs,” nia dehan.
atu hasa’e produsaun iha rai-laran ne’e la fasil maibé liuhosi esforsu tomak no liga mós alokasaun orsamentu kada ministériu liu-liu ba ministériu agrikultura no peska kualker atividade presiza orsamentu atu fó apoiu.
“ita hotu hatene orsamentu ba setór agrikultura kompara sira seluk orsamentu kiik tanba dirasaun boot. ministeriu iha dirasaun hira kedas no politiku-na’in deside hanesan ne’e, ita kiik ezekuta de’it,” nia relata.
autoridade munisipál liuhosi diploma konjunta númeru 48 hosi ministériu admistrasaun estatál (mae) no ministériu agrikultura no peska (map) bazea ba dekretu-lei númeru 3/2016, nune’e bele aselera implementasaun lei podér lokál no desentralizasaun administrativa.
“ha’u-hanoin munisipiu hotu hanesan departamentu programa no extensaun agrikulola no departamentu pekuaria no veterinaria entrega ona ba iha administrasuan munisipál. tanba futuru bele konvense autoridade lokál hamutuk ho administradór munisípiu covalima bele tau orsamentu ne’ebé sufisiente hodi bele hasa’e produsaun iha rai-laran,” nia informa.
bele iha kondisaun atu ema halo halo servisu hodi hasa’e produsaun no bele atinje meta bainhira munisípiu covalima simu ona lei poder lokál, tanba covalima preparadu duni entermu ai-han atu fornese hodi garante produsuan ai-han tanba durante ne’e agrikultór sira halo produsaun.
agrikultór iha covalima maioria prodús ai-han hanesan foos, fore-rai, fore-keli, fore-mungu, ai-farina, fehuk, talas no batar.
tuir dadus hosi servisu agrikultura no peska covalima iha epóka tinan 2022 produsaun batar iha covalima hamutuk 10191.97, hosi postu administrativu sira hanesan fatululik área potensiál 746, área kultivasaun 167,63, produtividade 1.48, produsaun tonelada 248.09, fatumea área potensiál 1845, área kultivasaun 221, produtividade 2.31, produsaun tonelada 510.51.
postu administrativu fohorem área potensiál 1211, área kultivasaun 345.28, produtividade 2.51 produsaun tonelada 866.65, maucatar área potensiál 3353, area kultivasaun 1741, produtividade 1.86, produsaun tonelada 2338.26.
iha postu administrative tilomar área potensiál 1576, área kultivasaun 282.75, produtividade 2.47, produdasaun tonelada 698.39, suai vila área pontensiál 2894, área kultivasaun 1003, produtividade 3.43, produsaun tonelada 3440.29 no zumalai área pontensiál 10663, área kultivasaun 539.75, produtividade 2.52, produsaun tonelada 1360.17.
diretora servisu saúde covalima, maria fátima moniz, hateten servisu saúde munisípiu covalima distribui ona vasina pfizer nomós booster ba liña frente sira iha postu administrativu hitu (7) iha covalima.

“iha ne’e kampaña vasina pfrizer no mós booster ba liña frente sira ami la’o ona, ne’ebé ami distribui ona vasina pfizer ba iha postu administrativu hitu komesa iha semana kotuk,” diretora servisu saúde covalima, maria fátima moniz, hateten ba agência tatoli, iha nia knar fatin, camanasa, kinta ne’e.
vasina pfizer ba estudante sira iha eskola 30 iha munisípiu covalima, vasinasaun ba covid-19 ba estudante sira ho idade 12 menus hosi 18 ne’ebé sei halo preparasaun hodi halo advokasia ba inan-aman sira.  
alvu estudante ho idade 12 menus hosi 18 ne’e hamutuk na’in 8,186 no alvu ba komunidade na’in-1500, nune’e totál alvu tinan 12 menus hosi tinan 18 ne’e hamutuk 9686.
“vasina booster hahú ba liña frente sira, ba estudante sira ami iha preparasaun sei halo advokasia ba inan-aman sira iha semana kotuk ne’e, hein apoiu orsamentu hosi nasionál no semana oin ami hala’o ona vazina pfizer ba estudante no profesór sira,” nia informa. 
vasina booster ba front line distribui ona ba sentru saude hitu (7) mak hanesan fohorem, tilomar, zumalai, suai vila, sentru saúde maucatar sei hala’o enkontru ho front line sira no  númeru kada loron sei relata iha lorokraik.
“privizoriu númeru ne’ebé ami distribui katak vasina pfrizer ba postu fatumea vial 13, pfrizer ba fatululik vial 10, fohorem vial 10, maucatar vial 14, suai vila vial 88, tilomar vial 28, zumalai vial 20,” nia informa.
ho nune’e, estoke vasina iha armajen iha servisu saúde munisípiu covalima hela de’it vial 17, tanba servisu saúde munisípiu covalima simu vasina hosi nasionál hamutuk vial 200.
“alvu ba front line 190 hodi koresponde vial 200 provizoriu sei la’o hela númeru ne’ebé ami atu kobre, tanba foin fohorem finaliza ona vial 7, postu fatululik hafoin eleisaun foin hahú nune’e, sentru saúde haat mak hala’o ona vasina,” nia hateten.  
xefe klinika são joaquim maubisse, angelica da silva dos reis, informa durante ne’e klinika são joaquim maubisse menus medikamentu tanba medikamentu ne’e apoiu hosi servisu autónomu medikamentu no ekipamentu saúde (sames) iha munisípiu ainaro.
“difikuldade ne’ebé ami hasoru mak menus ai-moruk, tanba ai-moruk ne’e ita simu hosi sames ainaro,” angelica dos reis hateten ba agência tatoli, via telefónika, tersa ne’e.
ai-moruk menus, nia dehan, tanba populasaun iha maubisse barak no programa ne’ebé klinika são joaquim maubisse atende ne’e la’os iha de’it klínika são joaquim maubisse maibé atende mós iha postu saúde sira inklui halo mós programa siska.
“siska ne’e, ita haree susar uitoan hosi ai-moruk de’it. tanba, dala ruma to’o postu sira mak ai-moruk laiha, entaun kuitadu ba pasiente sira. tanba, ema moras mai ne’e sira presiza fó konsulta no hetan mós ai-moruk, se ai-moruk laiha pasiénsia. tanba ne’e, ha’u rasik dehan ba pesoál saúde sira iha postu, hanesan médiku no enfermeiru sira katak ai-moruk laiha ita bele halo buat ruma, hanesan fó promosaun ba pasiente sira. ne’ebé, ba labarik sira ami halo hanesan ne’e, nune’e mós ba ai-moruk paracetamól ida, ita bele fahe ba labarik na’in-rua. ida-ne’e ita bele halo,” nia dehan.
ho promosaun ne’ebé fó ne’e bele fahe ona informasaun ba sira, nune’e ai-moruk ida bele fó ba ema na’in-rua tanba timor-oan sira-nia fiar dehan maromak sei fó bensa ba buat ne’ebé iha.
nia informa, klinika são joaquim maubisse enfrenta menus ai-moruk ne’e hahú kedas iha fulan-marsu tinan 2022.
“tanba, ai-moruk ne’e ita husu la’ós kada fulan tolu, maibé ita presiza liu ne’e kada fulan ita husu maibé husu mak dehan laiha ne’e ita atu halo saida. tanba, ai-moruk ne’e laiha la termina fulan, maibé termina nesesidade pasiente nian,” nia dehan.
ho preokupasaun ne’e, parte klinika haruka ona proposta ba ospitál sentrál ainaro maibé sira mós sei husu fali ba sentrál atu haruka ai-moruk bá, tanba ospitál sentrál ainaro la’ós atende ema uitoan de’it maibé ho tempu balun mós moras gripe ne’e barak.
 embaixadór japaun iha timor-leste, masami kinefuchi, informa iha prosesu luta kontra covid-19, governu no povu japaun apoia ona orsamentu millaun $20.
“governu japaun nia apoia ba timor leste liuliu ba iha serbisu covid-19 ne’e ita sura totál hamutuk millaun $20,” embaixadór japaun ne’e hateten ba jornalista sira iha armazein sames-kampu alór-dili, kinta ne’e.
iha tinan 2020, pandemia afeta timor-leste, governu japaun suporta kedan orsamentu $870.000.
“iha tempu ida ne’e mós  ami suporta ona orsamentu hamutuk millaun $1,2 hodi estabelese sala malirin  sira iha armazenamentu rejionál sira no mós  oferese  karreta malirin no suporta sira seluk tan,” nia akresenta
alende ne’e, governu japaun mós  apoia timor-leste liuhosi  vasina astrazeneca  ho totál doze 100.068.
“ha’u hakarak hateten vasinasaun ne’e importante atu luta hasoru pandemia covid-19 no ha’u espera katak ajuda husi governu japaun ne’e sei sai hanesan ajuda importante ida ba povu timor-leste nia saúde komum,” nia akresenta.
nune’e, iha tinan ne’e marka hanesan aniversáriu dala-20 ba estabelesimentu ofisiál relasaun diplomátiku entre japaun no timor-leste. tanba ne’e japaun iha komitementu atu suporta liuhusi dalan ne’ebé mak japaun bele suporta ba dezenvolviemntu timor-leste.
timor-leste atinje ona kobertura vasinasaun covid-19 to’o ona 84.4% ba iha primeira doze no 71.4% ba iha segunda doze.
nune’e mós, labarik ho idade tinan 12 to’o menus husi tinan 18 hamutuk 37,651 mak simu ona primeira doze ba vasina pfizer no labarik 30.221 ho idade hanesan maka simu ona vasina pfizer ba doze dalaruak nian ka kompleta ona doze primeiru no doze segundu iha munisipiu dili. ne’e hatudu katak kontibuisaun liuhusi vasina bele hamenus risku ba transmizaun no bele hasa’e imunidade komunitaria ka herd immunity.
japaun-unicef apoia veíkulu refrijeradór unidade tolu ba ms
konservasaun internasionál iha timor-leste, sesta ne’e, entrega  motorizada no ekipamentu ba guarda-florestál parke nasionál nino konis santana, iha munisípiu lautém.
diretór konservasaun internasionál iha timor-leste, manuel mendes. francisco sony
diretór konservasaun internasionál, manuel mendes, hateten, ekipamentu ne’ebé ohin, entrega tanba antes ne’e iha kooperasaun ho ministériu agrikultura no peska (map) liuhosi diresaun jerál floresta, kafé no planta industriál.
“ohin ita entrega motór neen inklui ekipamentu guarda-florestál hanesan fasilidade médiku, lona, kapasete no lámpara hodi fasilita sira-nia atividade,” diretór hateten ba agência tatoli, iha edifísiu map, caicoli.
 map konserva florestál iha área protejida 44 inklui parke nasionál rua
parke nasionál nino konis santana ne’e iha rai ektare 170.000, kompostu hosi suku sia maibé menus fasilidade.
“ba oin ita sosa tan motór rua. ami sei kontinua husu apoiu ba parseiru sira hodi kontinua ajuda iha área florestál nian tanba kondisaun sei mínimu,” nia akresenta.
diretór jerál floresta, kafé no pplanta indústriál, raimundo mau. francisco sony
iha biban hanesan, diretór jerál floresta, kafé no planta indústriál, raimundo mau, konsidera apoiu ne’e importante tebes ba serbisu guarda-florestál hodi halo kontrola ba parke nasionál tanba durante ne’e iha komunidade balun kontinua tesi ai arbiru no fa’an animál protejidu sira.
“daudaun ne’e lautém iha parke nasionál neen no iha ema mak halo kontrolu. ha’u fiar katak ho fasilidade ne’e ita-boot sira sei halo serbisu kontrolu ba fatin protejidu sira ho di’ak,” nia tenik.
nune’e, lori governu nia naran, diretór jerál hato’o agradese ba konservasaun internasionál no iha esperansa ba oin kontinua serbisu hamutuk hodi proteje floresta sira iha timor-leste.
reprezentante guarda-florestál área protejida parke nasionál nino konis santana, albino pereira. francisco sony
iha fatin hanesan, reprezentante guarda-florestál área protejida parke nasionál nino konis santana, albino pereira, hateten, parke nasionál iha área ne’ebé luan no presiza iha fasilidade ne’ebé adekuadu nune’e bele halo kontrolu di’ak.
“ho fasilidade hirak ne’e sei ajuda fasilita kontrolu ba movimentu ilegál sira tanba durante ne’e ami halo esforsu maibé transporte ne’ebé iha ho kondisaun ladi’ak ona,” nia dehan.
sasán ne’ebé entrega ho kustu $15.000, hosi parseiru people  for wild places no the thin green line hosi austrália
governu liuhosi sekretáriu estadu protesaun sivil (seps) hamutuk ho parseiru nasionál no internasionál inklui família vítima sira selebra misa solene tinan ida ba vítima dezastre naturál (tropical cyclone) ne’ebé akontese iha loron 4 abríl 2021.
misa solenidade ne’e hala’o iha igreja aimutin-dili, ne’ebé dirije hosi padre pároku  são josé aimutin, emanuel lelo talok, cmf.
  governu planeia tau vítima inundasaun iha alojamentu temporáriu
iha omília, amu emanuel, hateten terus ne’ebé timor-leste hasoru iha loron 4 abríl 2021 fó hanoin mai sidadaun hotu atu kontinua hasai orasaun ba vítima sira ne’ebé lakon vida no família sira ne’ebé nia uma hetan estagu hodi hetan grasa wain no tulun hetan tulun.
“importante mai ita atu hatudu solidaridade ba sira iha situasaun susar nia laran no hamutuk halo orasaun hodi hanoin nafatin vítima sira ne’ebé lakon vida hodi hetan naroman iha lalehan,” padre emanuel afirma.
iha inundasaun 4 abríl 2021, padre pároku ne’e dehan, parokia igreja aimutin hamutuk ho sarani sira tau hamutuk osan ho montante $15.000, hodi sosa nesesidade bázika fahe ba vítima sira iha momentu ne’ebá.  
iha biban hanesan, sekretáriu estadu protesaun sivíl, joaquim gusmão, dehan objetivu hosi selebrasaun misa solene ne’e atu hanoin tinan ida akontese dezastre naturál ne’ebé besik família 6.000-resin mak hetan afetadu no mate na’in-47, hosi númeru ne’e na’in-14 too agora seidauk hetan. 
“ita selebra misa solene ida ba vitima sira lakon vida no balun too agora ita la hetan.  selebrasaun misa ne’e mós fó hanoin no sensbiliza ba ita katak dezastre naturál ne’e sempre akontese, nune’e fó pontu atensaun  ba sidadaun sira bainhira akontese dezastre naturál preparadu an atu labele sai vitima,” sekretráriu estadu ne’e akresenta.
tuir dadus hosi seps, dezastre naturál  fó impaktu ba uma-kain 31.000 iha territóriu nasionál, hosi númeru ne’e no maioria vítima iha kapitál dili hamutuk 25.000.
seps mós rejista inundasaun ne’e hamate ema na’in-47, hosi númeru ne’e na’in-14 mak to’o agora seidauk hetan.
governu liuhosi seps mós apoia nesesidade báziku, hanesan ai-han no matéria konstrusaun atu halo rekuperasaun ba família vítima 3.000 no falta vítima 3.000 mak seidauk halo rekuperasaun ba hela fatin tanba kestaun orsamentu.
“ita nia orsamentu 2022  ita prevee deit ba uma-kain afretadu 3.000, maibé ho dezastre naturál ne’ebé akontese iha 4 abríl iha territóriu tomak  vítima 6.000  nune’e ita iha dalan ona atu prepara apoia ba sira hotu,” nia garante.
nune,e seps kontinua fó hanoin ba komunidade sira ne’ebé kontinua iha área risku sira atu ho konsensia husik ona fatin tanba fó ameansa ba sira nia-vida.
“ita atu muda sira la’ós  servisu mesak,  maibé tenke hamutuk ho entidade sira seluk tanba governu la taka matan ba sira,  maibé buat sira ne’e hotu sei  prosesu naruk,” nia akresenta.
seps mós agradese ba parseiru sira ne’ebé apoia ba inundasaun iha 4 abríl 2021 hanesan,  uniaun europeia, governu austrália, aurstralian aid, caritas austrália, usaid, cvtl, jica, koica, plan international, care international, oxfam, child fund, world vision, mercy corps, raes hadomi timor oan, catholic relief services, nabilan, peace winds japan, adra, partisipa, australian humanitarian partership (ahp) no seluk tan.
“ita agradese ba entidade nasionál no internasionál ne’ebé hamutuk ho governu fó apoia ba vitima inundasaun sira iha loron 4 abríl,” governante ne’e agradese.
hafoin misa solene seps hamutuk ho parseiru sira  hala’o kampaña sensbilizasaun liuhosi rute igreja aimutin, merkadu  comoro, fatuhada, aitarak laran, colmera, lecidere, bidau,  becora, fatuahi , hera no  lori aifunan  ba jardín eroi  metinaru.
  governu kontinua tau importánsia ba vítima dezastre naturál
parlamentu nasionál (pn) liuhosi reuniaun plenária, segunda ne’e baixa proposta lei númeru 40/v (4a), kona-ba grande opsaun planu 2023 ba komisaun c ne’ebé trata asuntu finansa públika.

meza plenária mós baixa proposta rezolusaun parlamentu nasionál númeru 13/v (4a)-aprova akordu kona-ba servisu aéru entre repúblika demokrátika timor-leste ho emirados árabes unidos ba komisaun b ne’ebé trata asuntu defeza, seguransa no negósiu estranjeiru.
“meza anunsiu baixa proposta lei ne’e ho rezolusaun ba iha komisaun espesializada sira,” prezidente interinu parlamentu nasionál no atuál vise prezidente parlamentu nasionál, maria angelina sarmento, anunsia iha sala plenária.
ho nune’e, komisaun espesializada sei halo analiza no relatóriu paresér hodi submete fila-fali ba iha meza plenária hodi ajenda ba diskusaun tuir mai.
antes ne’e, iha 10 maiu 2022, ministru finansa, rui gomes, akompaña hosi ministru asuntu parlamentár no komunikasaun sosiál (mapkoms), francisco jerónimo no ministru koordenadór asuntu ekonómiku (mkae), joaquim amaral, entrega proposta lei grande opsaun planu 2023 ba prezidente parlamentu nasionál, aniceto longuinhos guterres lopes.
grande opsaun planu 2023 inklui medida prinsipál iha área estratéjiku 16 ne’ebé governu sei foku iha 2023 hanesan agrikultura, pekuária, peska no floresta,
ekonomia no empregu, turizmu, dezenvolvimentu rurál no abitasaun, ambiente, petróliu no minerál.
eletrisidade no enerjia renovável, konektividade nasionál, bee no saneamentu, edukasaun no formasaun, saúde, inkluzaun sosiál no protesaun sosiál, kultura no patrimóniu, reforma estadu, defeza  no seguransa nasionál, relasaun  internasionál no polítika externa.
“lei foun enkuadramentu orsamentál ejize mudansa iha ita-nia prosesu elaborasaun oje ne’ebé agora prevee ezisténsia lei das grandes opções do plano. lei ne’e nia objetivu ida mak ba parlamentu nasionál atu aprova opsaun anuál no plurianuál em termu planeamentu ne’ebé sei fó impaktu ba iha oje no programasaun orsamentu plurianuál,” ministru rui gomes esplika.
ho lei grande opsaun planu ne’e signifika iha reforsu substansiál ba iha podér parlamentu nasionál relasiona ho prosesu orsamentál ne’ebé envolve parlamentu nasionál desde inisiu prosesu elaborasaun oje.
governante ne’e hateten, orsamentu hodi finansia medida prinsipál iha área estratéjiku 16 ne’e sei kontempla iha proposta oje 2023 ho objetivu prinsipál mak atu konkretiza pedn, programa viii governu konstituisionál inklui planu médiu prazu no planu anuál hosi servisu no entidade setór públiku administrativu.
tuir kalendáriu elaborasaun oje 2023 bazea ba lei enkuadramentu orsamentál, parlamentu nasionál no governu sei diskute ezbosu lei ne’e no aprova iha loron 30 fulan-maiu 2022 molok haruka diploma ne’e ba prezidente repúblika atu tetu.
iha 09 maiu, liuhosi reuniaun konsellu ministru (km) extraordináriu aprova ona proposta projetu lei grande opsaun planu 2023 ne’ebé aprezenta hosi ministru finansa, rui gomes.
antes ne’e, ministériu finansa organiza ona jornada planeamentu iha ne’ebé membru governu no responsável entidade estadu 98 halo ona apresiasaun ba medida prinsipál iha grande opsaun planu ba 2023.
 diretór ezekutivu klínika bairru pité (kbp), inacio do santos, informa iha inisiu fevereiru, klínika bairru pité deside taka provizóriu sala baixa ba pasiente, maternidade, tratamentu médiku ba má nutrisaun no servisu saúde sosiál ba feto tanba hasoru hela krize finaseiru.
“inisiu fevereiru ita taka sala baixa hodi la simu pasiente sira atu mai baixa iha klínika ne’e no servisu saúde sosiál ba feto, fó partu ba inan-isin rua no tratametu médiku ba má nutrisaun. ita deside taka tanba relasiona ho orsamentu ne’ebé mak menus,” diretór ezekutivu klínika bairru-pité, inacio do santos hateten ba jornalista sira iha nia kna’ar fatin-lanud, tersa ne’e.
iha tinan kotuk, klínika bairru pité halo planu orsamentál hodi husu governu no parlamentu nasionál aprova orsamentu rihun $258, atu apoiu servisu klínika ne’e, maibé infelizmente orsamentu aprova hosi ministériu saúde ho montante rihun $68.
nune’e, planu sira ne’ebé trasa labele akontese tanba orsamentu la sufisiente no kontinua maneja orsamentu rihun $68 atu atividade iha klínika kontinua la’o nafatin.
“ita deside taka fó pasiente baixa, maibé iha nia orsamentu laiha ba alimentasaun ka hahán ba pasiente ne’ebé kada tinan besik rihun $50 no eletrisidade kuaze rihun $15, orsamentu ba ambulánsia no pesoál saúde mós tenke barak. nune’e ita halo kalkulasaun ba mai orsamentu ne’e boot liu no ita laiha orsamentu atu halo ida ne’e,’’ nia afirma.
daudaun ne’e, klínika ne’e mós redús ona profisionál saúde sira hosi na’in-16 ba na’in-neen de’it tanba osan laiha atu fó salariu.
“ita nia parteira iha na’in-sia, maibé ita elemina na’in-neen ne’ebé hela nian-tolu, médiku na’in-ualu maibé agora iha na’in-neen,” nia informa.
klínika bairru pité iha departamentu ualu, maibé haat mak funsiona hanesan departamentu hiv/sida, tuberkuloze, konsulta jerál no no dentaria. enkuantu deside taka ona fó baixa ba pasiente, tratamentu médiku ba má nutrisaun, internamentu ba inan-isin rua atu partu no servisu saúde sosiál ba feto.
  klínika bairru pité atende hela pasiente balun ho hiv
ministériu saúde (ms),relata kazu detetadu pozitivu na’in-tolu, rekuperadu laiha no kazu ativu 16.
“kazu detetadu pozitivu foun na’in-tolu, rekuperadu laiha no kazu ativu 16,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, sesta ne’e. 
nune’e, hahú 21 marsu 2020 to’o 22 abril 2022 iha kumulativu kazu konfirmadu 22.860 no óbitu 130.
hosi horisehik mai ohin, laboratóriu nasionál saúde halo teste pcr  89,  kompostu vijilánsia sentinela laiha, rastreiu ba kontaktu tolu, rastreiu aleatóriu laiha, viájen internasionál 86, follow up iha kuarentena laiha.
alende ne’e, totál teste pcr ne’ebé halo iha 21 abríl 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 52,hanesan maubisse laiha, maliana   laiha, viqueque laiha, suai 12, baucau laiha, ermera laiha, raeoa laiha, hngv  40,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 22 abríl 2022, tuir sistema informasaun saúde iha ministériu saúde, hanesan kumulativu 1ª doze iha dili (86,5%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  22 abríl  2022, izolamentu vera cruz, lahane, hngv no fatin seluk iha territóriu laran tomak halo tratamentu hospitalizadu ba kazu detetadu pozitivu laiha no baixa ho covid-19 laiha.
covid-19: kazu rekuperadu na’in-10 no ativu 13
prezidente parlamentu nasionál, aniceto longuinhos guterres lopes, husu ba viii governu konstitusionál atu ezekuta orsamentu retifikativu (or) ne’ebé parlamentu nasionál aprova hodi fó solusaun ba povu nia problema.

 pn aprova proposta orsamentu retifikativu biliaun $1,5 iha finál globál 
“ho aprovasaun orsamentu retifikativu hatudu mós konfiansa parlamentu nasionál ba viii  governu konstituisionál atu fó solusaun ba povu nia problema no problema estadu nian. nune’e dejeza susesu iha implementasaun, jestaun no hala’o ezekusaun ho di’ak,” prezidente pn ne’e hato’o iha sala plenária hafoin halo votasaun finál globál ba proposta orsamentu retifikativu, kuarta ne’e.
pn kumpre nia knar hodi fiskaliza ba implementasaun orsamentu tomak hosi inisiál no orsamentu retifikativu ne’ebé aprova.
nia agradese ba primeiru-ministru, taur matan ruak, ho membru viii governu konstitusionál no deputadu sira kontribuisaun no partisipasaun hotu durante diskusaun.
liu hosi deklarasaun votu, deputadu plp, joe ximenes ‘buka tuir’, kongratula viii governu konstitusionál mai ho medida lubuk iha proposta orsamentu retifikativu hodi bele fó benefísia ba povu.
“bankada plp hakarak kongratula oitavu governu konstituisionál ne’ebé lidera hosi primeiru-ministru, taur matan ruak, hodi orsamentu retifikativu foti medida oinsá atu ajuda ita-nia sidadaun sira liu-liu daudaun hasoru hela situasaun krize ekonomia globál. tan ne’e, orsamentu ne’e benefísia direta ba sidadaun, joven no veteranu sira no osan estadu ne’e sei la monu leet maibé bainhira la ezekuta hotu sei fila ba kofre estadu,” nia hateten.
hanesan kriasaun fundu veteranu medida ne’ebé sei benefísia veteranu tanba durante tinan 20 sira hela ho situasaun ida defisil.
vise bankada cnrt, patrocinio fernandes, hateten bankada cnrt konsidera proposta orsamentu retifikativu (or) ne’ebé viii governu aprezenta atu responde ba krize ekonomia mundiál ne’ebé daudaun fó afeta ba mundu inklui timor-leste, maibé proposta or ne’e la klaru hodi kumpre de’it kompromisu eleitorál ne’ebé hato’o iha kampaña eleitorál ba eleisaun prezidensiál liu-bá.
nia kestiona, ho orsamentu jerál estadu (oje) 2022 ho tan proposta orsamentu retifikativu ne’e sa’e ba bilaun $3,2 ne’ebé fó afeta ba sustentabilidade fundu mina-rai sei hotu iha tempu badak.
“bankada cnrt la permite timor-leste nia fundu petrolíferu mohu tanba governu halo jestaun arbiru ne’e sei halo ita-nia nasaun sei bankarota,” nia kestiona.
nia dehan, governu la entende jestaun ba fundu petrolíferu tanba ne’e mak propoin atu hasai billaun $1 hosi fundu petrolíferu atu aloka espesiál ba veteranu no kombatente sira, no fundu petrolíferu ho nia kapitál atuál billaun $19 investe iha merkadu finanseira mundiál, ne’ebé hosi 2011-2021 fó ona retornu besik billaun $10 ba fundu ne’e rasik.
tanba ne’e mak importante tebes atu labele hasai fundu billaun $1 hosi fundu petrolíferu, se lae sei fó impaktu ba investimentu no retornu hosi investimentu ne’e rasik no governu hanoin katak hasai fundu ho montante ne’e ho objetivu atu uza nia jurus 3% ka millaun $30, hosi montante refere atu finansia subsídiu ba veteranu sira maibé kada tinan montante subsídiu ba númeru ezistente veteranu sira-nia mak millaun $90, entaun millaun $30 atu foti hosi ne’ebé.
“bankada cnrt haree katak kestaun la’ós iha fundu petrolíferu maibé kestaun ne’e iha lei subsídiu ba veteranu sira mak kria diskriminasaun. tanba ne’e, solusaun di’akliu mak halo alteratasaun lei pensaun veteranu nian, nune’e bele fó dalan ba veteranu no kombatente ne’ebé partisipa iha funu ho durasaun 0, a3, no 4a7 atu bele mós hetan subsídiu. bankada cnrt haree katak tenke mantein modelu investimentu atuál, nune’e labele prejudika sustentabilidade fundu úniku ne’ebé timor-leste iha,” nia fundamenta.
 ministériu saúde relata, kazu  detetadu pozitivu na’in-neen, rekuperadu 30 no kazu ativu 119.
“ohin, kazu detetadu foun neen, rekuperadu 30, no kazu ativu 119,” refere nota ne’ebé agência tatoli asesu,  tersa ne’e.
nune’e, hahú 21 marsu 2020 to’o 08  marsu 2022  iha kumulativu kazu konfirmadu 22.768 no óbitu 129.
hosi horisehik mai ohin, laboratóriu nasionál saúde halo teste pcr 123, kompostu vijilánsia sentinela tolu, rastreiu ba kontaku laiha,  rastreiu aleatóriu na’in-neen, viájen internasionál 114,  follow up iha kuarentena laiha.
alende ne’e, totál teste pcr ne’ebé halo iha 07 fevereiru  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 111 hanesan maubisse 16,  maliana tolu, viqueque laiha, suai 15,  baucau ida, ermera laiha, raeoa laiha, hngv 76,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 07 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,5%) no kumulativu 2ª doze iha dili (83,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,8% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,6/100 mil abitante.
iha loron  08 marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu rua, baixa ho covid-19  hamutuk rua.
covid-19: kazu detetadu pozitivu tolu no ativu 143
 ministériu saúde relata, kazu detetadu pozitivu foun laiha, rekuperadu na’in-lima no kazu ativu 14.
“ohin kazu detetadu foun  laiha, rekuperadu lima no kazu ativu 14,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 02 abril 2022 iha kumulativu kazu konfirmadu 22.832 no óbitu 130.
hosi horisehik mai ohin, laboratóriu nasionál saúde halo teste pcr  31, kompostu vijilánsia sentinela laiha , rastreiu ba kontaku laiha, rastreiu aleatóriu 17, viájen internasionál 14 no follow up iha kuarentena laiha.
alende ne’e, totál teste pcr ne’ebé halo iha 01 abríl 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 47 hanesan maubisse laiha,  maliana   laiha, viqueque laiha , suai 17,  baucau laiha ermera laiha, raeoa laiha, hngv  30, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 02 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (89,4%) no kumulativu 2ª doze iha dili (84,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,0% no simu ona doze daruak 73,0%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  02 abril  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ka baixa ho covid-19 laiha.
covid-19: kazu detetadu pozitivu na’in-ida no ativu 20
hahú estabelesementu diresaun nasionál ensinu rekorrente iha ministériu edukasaun juventude no desportu (mejd) iha tinan 2015, to’o tinan 2021 rejista estudante ensinu rekorrente hamutuk 1.145.
“iha tinan 2016 to’o 2020, ita iha totál estudante 800, hafoin tama tinan 2021 aumenta tan 345, nune’e sai 1.145. bazeia ba rezultadu ezame, kuaze estudante 200-resin maka kontinua ba ensinu sekundáriu jerál tékniku vokasionál, tanba sira-nia idade kiik, maibé na’in 600-resin maka hein hela atu tama ba ekivalénsia sekundáriu jerál tanba idade avansadu ona,” diretór nasionál ensinu rekorrente mejd, josé artur viana, informa ba agência tatoli, iha salaun skb, villa verde, sesta ne’e.
 mejd halo preparasaun elabora kurríkulu rekorrente ensinu sekundáriu
tanba ne’e, diretór nasionál ensinu rekorrente konsidera presiza elaborasaun kurríkulu ensinu rekorrente ba nível sekundáriu, maibé tinan ne’e seidauk bele realiza tanba laiha fundu atu rekruta péritu no tékniku sira.
“iha tinan 2019, diresaun nasionál ensinu rekorrente iha ona ekipa pedagojia hamutuk na’in-10 resin, ne’ebé rekruta iha tinan 2014 hodi halo elaborasaun ba kurríkulu ensinu rekorrente terseiru siklu. ema sira ne’e iha ona esperiénsia, maibé tanba desizaun polítika, govern hapara ekipa ne’e ho razaun kontratadu, ne’ebé agora diresaun iha de’it ema na’in-rua,” nia akresenta.
iha sorin seluk, parte diresaun hakarak mantein ekipa ne’e hodi kontinua elabora fali esbosu ba kurriíkulu ensinu rekorrente ba nível sekundáriu jerál.
“ha’u triste tanba ema sira ne’ebé ita rekruta mai ho kualidade no ita forma sira hodi halo duni serbisu ba futuru edukasaun, maibé ema seluk hapara tiha. ema sira ne’e preparadu tanba asesór ida hosi brazíl mak forma sira hodi prepara halo elaborasaun ba kurríkulu,” nia tenik.
agora bainhira parte diresaun husu apoia hosi unidade kurríkulu nasionál, maibé sira okupadu ho kurrikulu formál.
“governu bele buka dalan hodi husu apoiu ba parseiru dezenvolvimentu sira, hodi hetan netik fundu atubele hahú planu elaborasaun kurríkulu. tanba atu elabora kurríkulu ne’e la difísil, problema mak laiha osan atu halo rekrutamentu ne’e,” diretór ne’e dehan.
nia mós nota katak mejd seidauk tau prioridade ba programa ne’e, maibé haree liu ba eskola formál sira.
“tanba ne’e sira seidauk prevee orsamentu ba programa elaborasaun kurríkulu ba ensinu rekorrente nível sekundáriu,” nia realsa.
fundu ne’ebé maka dner prevee ona iha tinan 2021 atu elabora kurríkulu hamutuk $200.000, maibé la konsege realiza tanba kondisaun pandemia iha tinan rua ikus, ne’ebé halo planu no programa hotu sai paradu, enkuantu iha tinan 2022 la prevee orsamentu ba programa ne’e.
tuir nia, bainhira orsamentu prevee duni, parte diresaun sei uza atu halo rekrutamentu ba péritu balun tantu nasionál ka internasionál hodi prepara kurríkulu ba estudante sira ne’ebé abandona eskola iha nível sekundáriu, hanesan halo ona ba estudante nível ensinu báziku siklu 1,2,3, nune’e estudante sira hetan diploma hanesan estudante seluk iha eskola formál.
“dalan atu hetan apoiu ne’e barak, bainhira ministériu iha vontade bele hetan apoiu hosi doadór sira, naran iha kooperasaun di’ak ho ajénsia dezenvolvimentu sira hodi bele hetan apoiu hodi alkansa programa elaborasaun kurríkulu,” nia otimista.
ministériu saúde relata, kazu detetadu pozitivu foun 216, rekuperadu nain- sia no  kazu ativu 1.208.
”kazu detetadu foun, ohin na’in-216,  rekuperadu  sia, no  ativu 1.208,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu  kinta  ne’e.
nune’e, hahú 21 marsu 2020 to’o 10  fevereiru 2022  iha kumulativu kazu konfirmadu 21158no óbitu 122.
hosi horisehik mai ohin, laboratóriu nasionál saúde halo teste pcr 377 kompostu vijilánsia sentinela lima, rastreiu ba kontaku 122, rastreiu aleatóriu 138 , viájen internasionál 111  follow up iha kuarentena ida.
alende ne’e, totál teste pcr ne’ebé halo iha 09  fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 231 hanesan maubisse 27, maliana 32, viqueque laiha, suai 16, baucau 11, ermera laiha, raeoa 11, hngv 134,  lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 10 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (82,5%).
enkuantu, sidadaun iha territóriu nasionál ne’ebé simu ona vasina doze dahuluk 84,3% no simu ona doze daruak 71,1%.
hosi insidénsia covid-19 iha timor-leste, durante loron hitu ikus maka 10,6/100 mil abitante.
iha loron  09 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 19, baixa ho covid-19  hamutuk 19.
 covid-19: kazu detetadu pozitivu 194 no ativu na’in-1.001
bee timor-leste, empreza públika (btl, e.p), kuarta ne’e, realiza seremónia selebra kontratu ho kompañia lia-lura unipessoál, lda, hodi halo konstrusaun sistema bee-moos iha suku bualale, postu administrativu quelicai, munisípiu baucau.
“ohin ita selebra kontratu ho kompañia lia-lura atu realiza serbisu konstrusaun fízika sistema bee-moos ba ita-nia komunidade iha suku bualale,  ho orsamentu $230.237,22,” prezidente konsellu administrasaun btl, e.p, carlos peloi dos reis, hateten, iha salaun  edifísiu sentrál btl, e.p, caicoli.
sitema konstrusaun bee-moos ne’e sei benefisia ba família uma-kain 62 no populasaun hamutuk 434, inklui ba maluk ho defisiente hamutuk 12.
“durasaun serbisu ba projetu ne’e fulan-neen, hahú hosi loron 20 abril to’o 20 outubru. espera kompañia halo esforsu maka’as nune’e bele ramata tuir loron ne’ebé determina ona hodi komunidade bele konsumu ona bee-moos,” nia akresenta.
 mf sei negosia ho banku mundiál finansia projetu fornesimentu bee-moos
durante konstrusaun sistema bee-mos mak identifika kompañia la halo tuir kontratu serbisu ne’ebé iha mak sei hetan penalidade hanesan ko’a  orsamentu.
iha fatin hanesan, na’in ba kompañia lia-lura unipessoál lda, gabriela da conceição, hateten, semana oin ekipa hahú tuun ona terrenu hodi halo peskiza ba fatin hodi prepara sasán.
“ita sei halo esforu maka’as nune’e bele konklui tuir kontratu ne’ebé iha,” nia dehan.
suku bualale iha aldeia rua hanesan osso-mesa no lia-lura, ho totál uma-kain 230 ho totál populasaun 889.
espoza prezidente repúblika, cidália lopes nobre mouzinho guterres, sesta ne’e, simu prémiu nu’udar feto inspiradora hosi amazon watch magazine’s blue ribbon award no annual global women leaders hall of fame (gwlhof) iha selebrasaun tinan-sia south america-africa-middle-asia women summit (sameaws) ne’ebé hala’o iha dubai-uni emirate árabe (uea).
espoza xefe estadu, francisco guterres lú-olo ne’e hetan konvite hosi amazon watch magazine hodi aprezenta nia kandidatura iha novembru 2021 no tuir entrevista online hodi kompete ba prémiu ne’e. hafoin liu prosesu entrevista, cidália sai kandidatu selesionadu númeru da-sia hosi país 50 ne’ebé partisipa no sai aprezentadora iha eventu ida ne’e.
espoza pr simu prémiu ho kategoria feto inspiradóra ne’ebé nomeia hosi amazon watch magazine ba servisu no inspirasaun sira ne’ebé durante ne’e hala’o iha timor-leste.
espoza prezidente repúblika, cidália lopes nobre mouzinho guterres, simu prémiu nu’udar feto inspiradora hosi amazon watch magazine’s blue ribbon award iha dubai-uni emirate árabe (uea). imajen/espesiál.
“ha’u agradese ba ita boot sira-nia fiar hodi selesiona ha’u ba prémiu ida ne’e liuliu ba senhor ken giami ne’ebé organiza no mós kandidatu sira seluk ne’ebé ha’u iha oportunidade koñese liuhosi partisipasaun ida ne’e,” espoza pr ne’e hateten liuhosi intervesaun iha eventu mundiál ne’ebé agência tatoli asesu, sábadu ne’e.
espoza pr simu prémiu ne’e iha loron 25-marsu, hafoin partisipa konferénsia internasionál ne’ebé realiza iha burj ceo award summit iha dubai ne’ebé partisipa mós  hosi nasaun oin-oin hodi ko’alia kona-ba feto sai inspiradora ba feto hotu iha mundu.
prémiu ne’e nu’udar rekoñesementu ba feto timór nia serbisu no mós responsabilidade boot atu aprezenta ba mundu kona-ba knaar feto timor halo hodi kontribui ba dezenvolvementu timor leste ne’ebé hanesan no inklusivu.
espoza prezidente repúblika, cidália lopes nobre mouzinho guterres. imajen/espesial
“ha’u mós haksolok tanba programa ne’ebé ha’u hala’o loron ruma bele inspira feto maluk seluk hanesan ha’u temi bebeik iha ha’u-nia rain.  ha’u hakarak kontinua hatutan no haforsa feto, labarik no ema sira ne’ebé laiha kbiit atu hato’o sira nia lian.  nune’e sira bele sente katak sira partense ou sai na’in ba prosesu dezenvolvementu nasaun foun ida  hanesan timor-leste,” espoza pr ne’e sente haksolok.
cidália hatutan: “dame ne’e posivel, maske lori tempu naruk atu atinje. atu hetan dame persiza ema hotu nia komitementu no responsabilidade, labele lakon esperansa, labele hakiduk tanba ha’u fiar “dame buat ida ne’ebé ami bele hetan” nune’e feto no ema iha fatin seluk bele hetan ida-idak nia fatin”.
ekipa responsável iha sentru votasaun identifika labarik ida ho idade kiik inisiál gcb iha suku bemori, postu administrativu na’in-feto, munisípiu dili, aprezenta ninia kartaun eleitorál ba ekipa identifikadór eleisaun atu hetan direitu ezerse votu iha eleisaun prezidensiál maibé la hetan autorizasaun tanba idade sei kiik.
sekretária sentru votasaun sede suku bemori, estasaun votu ii, cristalina de fátima lobato da costa, hateten, hafoin simu rezultadu identikasaun hosi ekipa identifikadór, ekipa halo kedan konfirmasaun ho observadór sekretariadu tékniku administrasaun eleitorál (stae), komisaun nasionál eleisaun (cne, sigla portugés) inklui fiskál sira hosi partidu kona-ba kestaun ne’e, ne’ebé ikus mai la fó autorizasaun ba gcb tuir votasaun.
 suku bemori prepara sentru votasaun rua ba votante 3.637
“ita-nia alin mane ne’e moris iha loron 12 juñu 2005, loloos tinan ida-ne’e iha fulan-juñu maka foin kompleta idade 17, maibé nia hetan ona kartaun eleitorál iha tinan kotuk. ami halo konfirmasaun nune’e ekipa observadór sira hotu la fó autorizasaun nia atu vota,” sekretária cristalina hateten ba agência tatoli, iha sentru votasaun sede suku bemori, sábadu ne’e.
maski nune’e, kazu ne’e rasik la hetan intervensaun direita hosi parte seguransa tanba konsidera kestaun ne’e seidauk hamosu situasaun grave.
iha biban hanesan, brigada stae, agostinha jenifer rangel laku, haktuir materiál sensitivu no naun sensitivu ne’ebé simu  hetan seguransa másimu hosi polísia nasionál timor-leste (pntl), ne’ebé molok atu foti tenke hetan autorizasaun hosi parte seguransa hodi halo distribuisaun.
buletin votu ne’ebé fahe ba suku bemori hamutuk 2.349, ne’ebé konfirmadu hosi estasaun votu dahuluk 1.053 no estasaun votu saruak 1.296.
atividade votasaun iha sentru votasaun iha sede suku bemori la’o ho hakmatek, ne’ebé eleitór sira antusiazmu fó sira nia votu ba kandidatu pr preferénsia.
 ministériu saúde (ms) relata kazu detetadu pozitivu na’in-rua, rekuperadu laiha, no kazu ativu 19.
“ohin kazu detetadu foun ohin rua, rekuperadu laiha no kazu ativu 19,” hateten diretora jeral prestasaun saúde odete da silva viegas  liuhosi nota ne’ebé agência tatoli asesu, sesta ne’e. 
nune’e, hahú 21 marsu 2020 to’o 15 abríl 2022  iha kumulativu kazu konfirmadu 22.853 no óbitu 130.
hosi horisehik mai ohin, laboratóriu nasionál saúde halo teste pcr  37, kompostu vijilánsia sentinela laiha, rastreiu ba kontaku ualu, rastreiu aleatóriu tolu, viájen internasionál 26, follow up iha kuarentena laiha.
alende ne’e, totál teste pcr ne’ebé halo iha 14 abril 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 59 hanesan maubisse laiha,  maliana   neen, viqueque tolu, suai 10,  baucau laiha ermera laiha, raeoa haat, hngv  43, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 15 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,5%) no kumulativu 2ª doze iha dili (81,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  15 abril  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 laiha.
 covid-19: kazu detetadu pozitivu na’in-tolu no ativu 17
prezidente repúblika xina, xi jinping, kongratula prezidente repúblika eleitu períodu 2022 too 2027, josé ramos horta, ne’ebé hetan vitória iha eleisaun prezidensiál, 19 abríl.
karta kongratulasaun ne’e entrega diretamente hosi embaixadór repúblika xina ba timor-leste, xiao jianguo, iha sede gabinete nobel dame, faról-dili.
“embaixadór entrega karta ka dokumentu kongratulasaun ofisiál hosi prezidente repúblika xina, xi jinping mai ha’u iha ne’e”, prezidente repúblika eleitu, josé ramos horta, ba jornalista sira hafoin enkontru ho embaixadór xina iha timor-leste, xiao jianguo, kuarta ne’e.
iha karta ne’e, prezidente repúblika xina mós kompromete kontinua mantein kooperasaun billaterál ho timor-leste iha área umanitária, sosiál, ekonomia no seluk tan.
“ha’u kompromete mós sei kontinua halo diálogu ho lideransa nasionál, prezidente repúblika ho governu oinsá bele apoia no mantein kooperasaun entre nasaun rua ne’e”, nia akresenta.
horta dehan alende kongratulasaun hosi prezidente repúblika xina, hetan mós kongratulasaun hosi xefe estadu nasaun lubuk ida hafoin hetan vitória iha eleisaun prezidensiál.
iha biban hanesan, embaixadór repúblika xina iha timor-leste, xiao jianguo, hateten hasoru ho prezidente repúblika eleitu josé ramos horta hodi entrega karta kongratulasaun hosi prezidente repúblika xina.
“ha’u mai hasoru prezidente repúblika, josé ramos horta, atu entrega mensajen kongratulasaun hosi ami nia prezidente xi jinping ba prezidente repúblika eleitu timor-leste-nian,” dehan nia.
biban ne’e, ko’alia mós kona-ba kooperasaun bilaterál timor-leste ho xina ne’ebé la’o kle’ur ona no iha futuru kompromete apoia prosesu dezenvolvimentu timor-leste nian.
 ministériu saúde relata kazu  detetadu pozitivu foun 48,  rekuperadu  231 no kazu ativu 1.077.
“kazu detetadu foun  ohin 48,  rekuperadu 231 no  ativu 1.077,” refere nota ne’ebé agência tatoli asesu, segunda ne’e.
nune’e, hahú 21 marsu 2020 to’o 21  fevereiru 2022  iha kumulativu kazu konfirmadu 22.406 no óbitu 125.
hosi horisehik mai ohin, laboratóriu nasionál saúde halo teste pcr 165,  kompostu vijilánsia sentinela lima, rastreiu ba kontaktu 36, rastreiu aleatóriu 86, viájen internasionál 24,  follow up iha kuarentena 14.
alende ne’e, totál teste pcr ne’ebé halo iha 20 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 136 hanesan maubisse 38, maliana laiha, viqueque laiha, suai 10, baucau laiha, ermera laiha, raeoa ida, hngv 87, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 21 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,2%) no kumulativu 2ª doze iha dili (82,8%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,5% no simu ona doze daruak 71,6 %.
hosi insidénsia covid-19 iha timor-leste, durante loron hitu ikus maka 7,1/100 mil abitante,
iha loron  21, fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 19 , baixa ho covid-19  hamutuk 17.no baixa tanba covid-19 na’in rua ho sintomas moderado.
covid-19: kazu detetadu pozitivu 53 no ativu 1.388
prezidente komisaun nasionál eleisaun (cne-sigla portugés), josé agostinho da costa belo, rekomenda ba xefe estadu ho governu atu introdús mós sistema braille iha eleisaun parlamentar 2023, nune’e ema ho defisiénsia bele ezerse mesak nia direitu votu iha tempu eleisaun.

 ahdmtl espera eleisaun tuir mai bele hetan direitu votu absoluta
“ami mós foka liu ba oinsá xefe estadu hamutuk ho governu haree ba ita-nia eme ho defisiénsia matan no defisiénsia sira seluk oinsá atu ita introdús ona sistema braille ne’e, atu ajuda sira ba vota mesak,” prezidente cne hateten ba ba jornalista sira, hafoin halo enkontru ho xefe estadu, josé ramos horta, iha palásiu prezidensiál nicolau lobato, bairru pite, dili, segunda ne’e.
nia sujere atu prepara kondisaun ba ema ho defisiénsia matan sira tanba durante ne’e ema mak ajuda hodi ezerse sira-nia direitu votu iha eleisaun parlamentar 2023.
“entaun ema ho defisiénsia matan sira-ne’e bele mós vota ho konsiénsia bele mós sira ne’ebé akompañamentu ne’e mak bele dudu sira vota ba sentru votasaun sira-ne’ebé hakarak, entaun ita hakarak rezolve buat sira-ne’e ho rasionál entaun ita presiza mós tenke prepara kondisaun,” nia hateten.
husu kona-ba iha sentru votasaun barak mak la sensível ba ema ho defisiénsia sira hodi vota, prezidente cn, hatán, ida-ne’e mak sai rekomendasaun ida hodi hato’o ba xefe estadu daudaun ne’e hodi bele propoin ba ezekutivu sira.
“ida-ne’e hanesan rekomendasaun ne’ebé ami hato’o mós ba xefe estadu atu bele servisu hamutuk ho ministériu sira liu-liu governu, nune’e sentru votasaun ne’ebé ita aban bainrua ita estebelese karik ita sensível mós kona-ba ita-nia ema ho defisiénsia sira-ne’e. ita labele konsidera sira tanba hanesan ema ho defisiensia de’it maibé direitu sira-ne’ebé konsagra ona ne’ebé ita presiza haree,” nia esplika.
nune’e, cne husu xefe estadu bainhira enkontru ho xefe governu ho membru governu sira tenke tau matan ba prosesu sira-ne’e atu bele iha sensível ba ema ho defisiénsia sira.
antes ne’e, asosiasaun halibur defisiensia matan timor-leste (ahdmtl) fó formasaun kona-ba letra braille ba ema ho defisiensia (ehd) matan hamutuk 35 iha rejiaun administrativa espesiál oé-cusse ambeno raeoa) hodi prepara ba eleisaun parlamentár 2023.
“objetivu fó formasaun letra braille ba ema ho defisiensia 35 iha raeoa tanba primeiru mak atu hasa’e sira – nia koñesiementu hodi asesu ba edukasaun no segundu mak atu ita prepara ita nia maluk defisiénsia matan atu asesu ba eleisaun parlamentar 2023 nian,” diretór interinu ahdmtl, gabriel de sousa, hateten.
tanba, tuir nia, liuhosi letra braille mak bele fó votu direta ba ema-ne’ebé mak sira hakarak, tanba durante ne’e ema ho defisiénsia matan hetan tulun hosi ema seluk mak bele ezerse sira-nia direitu votu, nune’e ahdmtl iha nia inisitaiva atu fó formasaun ba ema ho defisiénsia matan.
institutu nasionál siénsia teknolojia (inct, sigla portugés) planeia anunsia rezultadu peskiza iha área lima no estudu 23 iha tempu badak.
“ita seidauk hatene grupu peskizadór hira maka submete ona proposta peskiza, maibé tuir kalendáriu, ita sei anunsia rezultadu selesaun iha loron 28 fevereiru 2022, maibé kuandu to’o data ne’ebé termina ona maka seidauk atinje númeru másimu, mak ita bele aumenta tan semana ida,” prezidente konsellu ezekutivu inct, josé cornelio guterres, informa ba agência tatoli, iha edifísiu inct, balide, tersa ne’e.
 inct dezeña tópiku lima ba peskiza sientífiku
tópiku peskiza iha área lima mak hanesan inovasaun teknolojia no infraestrutura, edukasaun siénsia umana no inkluzaun sosiál, saúde no bem estar, ekonomia agrikultura turizmu no indústria, inklui meiu ambiente biodiversidade no asaun klimátika.
“enkuantu estudu 23 mak ein kaixa ona iha área lima ne’e, kompostu hosi área inovasaun teknolojia no infraestrutura, ne’ebé iha estudu hitu mak hanesan enerjia elétriku, enerjia solar, enerjia idrolíku, no enerjia idrozéniu,” nia akresenta.
iha mós estudu kona-ba dezenvolvimentu asesu ba teknolojia informasaun no komunikasaun iha timor-leste, inovasaun no modernizasaun infraestrutura no mobilidade urbana.
hosi área edukasaun siénsia umana no inkluzaun sosiál nian, iha estudu neen, kompostu hosi eskola no estudu dezenvolvimentu, ne’ebé hanesan planu sosiál, kapasitasaun, dezenvolvimentu umanu no inkluzaun sosiál. nune’e mós area saúde no bem estar nian iha estudu rua kona-ba jestaun no kuidadu saúde públika.
enkuantu, hosi área ekonomia agrikultura turizmu no indústria nian, iha estudu haat mak hanesan dezenvolvimentu inovasaun teknolojia iha área impresa agrikultura turizmu indústria, dezenvolvimentu ho modelu foun ba ekonómiku, agrikultura turizmu no indústria.
área ikus, kona-ba meiu-ambiente biodiversidade no asaun klimátika, iha estudu haat mak hanesan defeza ba meiu ambiente, biodiversidade, rekursu naturál no dezenvolvimentu sustentável no asaun klimátika ba impaktu ambientál.
“peskiza ba área lima ho estudu 23 ne’e anunsia ona ba públiku no tópiku hotu inct mak deside. grupu peskizadór sira ne’ebé atu kompete iha projetu ne’e submete de’it proposta peskiza, hafoin painél maka sei halo selesaun, enkuantu ba sira ne’ebé kualifikadu maka sei kontinua halo peskiza tuir área no estudu sira,” prezidente konsellu ezekutivu inct esplika.
planu ba peskiza ne’e anuál, tanba ne’e institutu hakarak aselera prosesu, nune’e fulan-marsu nia klaran bele hahú ona peskiza iha terrenu to’o agostu.
“hafoin peskizadór bele submete daudaun ona relatóriu preliminár hodi garante katak prosesu ne’e bele konklui iha novembru tinan ne’e,” nia tenik.
projetu peskiza sientífiku ne’ebé institutu realiza ne’e hahú tinan 2019 iha área hitu, maibé tinan 2020 prosesu peskiza ne’e paradu tanba impaktu covid-19 no kontinua fali iha tinan 2021 ho área peskiza 16.
nune’e, hosi rezultadu peskiza 2021, iha tempu besik inct sei submete ninia relatóriu ba ministériu ensinu superiór siénsia no kultura (messk).
governu liuhosi reuniaun konsellu ministru (km) halo aprovasaun ba projetu proposta lei, ba alterasaun dahuluk ba lei númeru 24/2021, loron 19 novembru, ne’ebé prosede alterasaun dahuluk ba lei númeru 10/2004, loron 24 novembru, lei sistema nasionál saúde, no aprova medida esesionál no temporáriu vijilánsia ba resposta pandemia moras covid-19.
“inisiativa ne’e aprezenta hosi ministra saúde (ms), odete maria freitas belo, ne’ebé projetu proposta lei ne’e hodi aumenta prazu vijénsia medida sira, ne’ebé prevee iha artigu númeru 3, hosi lei númeru 24/2021, loron 19 novembru”, ministru prezidénsia konsellu ministru, fidelis manuel leite magalhães, relata hafoin reuniaun ezekutivu, iha palásiu governu.
 pr promulga alterasaun lei sistema saúde, estadu la prezisa implementa ee
portavoz governu ne’e dehan, alterasaun sira ne’ebé introdús, ho objetivu prinsipál atu hanesan, obrigatoriedade realizasaun teste ba indivíduu ne’ebé tama iha territóriu nasionál no kumpre izolamentu profilátiku tenke preferensialmente iha rezidénsia, karik hatudu razaun médika ne’ebé determina internamentu iha estabelesimentu saúde.
aleinde ne’e, izolamentu profilátiku obrigatóriu iha estabelesimentu saúde, rezidénsia ka sentru izolamentu aplika ba indivíduu sira ne’ebé tama iha territóriu nasionál no la aprezenta dokumentu komprovativu vasinasaun kompleta, hatudu sintoma, no iha rezultadu pozitivu ba teste.
bainhira tama iha territóriu nasionál no komprova iha kontaktu besik ho indivíduu pozitivu covid-19, kondisiona mós asesu ba fatin serbisu funsionáriu públiku, ajente no traballadór administrasaun direta no indireta estadu, tenke aprezenta komprovativu vasinasaun kompleta kontra covid-19 ka iha alternativa komprovativu rezultadu negativu ba teste ne’ebé realiza, la liu loron-lima ka aprezentasaun sertifikadu rekuperasaun no alta médika.
alterasaun ne’e, determina mós punisaun ho multa ne’ebé ho valór entre $30 to’o $250 ba indivíduu sira ne’ebé la kumpre norma sira ne’ebé prevee bainhira tama iha territóriu nasionál.
“ministra saúde sei aprova diploma ministeriál ne’ebé define modelu dokumentu komprovativu vasinasaun kompleta no sertifikadu rekuperasaun no alta médika,” ministru fidelis dehan.
kandidatu prezidente repúblika períodu 2022-2027 ho númeru sorteiru 16, mariano assanami sabino lopes, sesta ne’e realiza atividade kampaña iha palaban, sub-rejiaun pante macassar, rejiaun administrativu espesiál oé-cusse ambeno (raeoa).

assanami hato’o nia kompromisu eleitorál katak bainhira hetan fiar hosi povu sai xefe estadu mak sei defende polítika estadu kontinua promove liuhosi koordenasaun ko’alia ho parte ezekutivu haree hodi dezenvolve oé-cusse nu’udar rejiaun espesiál ba zona espesiál ekonomia sosiál no merkadu timor-leste (zeesm-tl).
se eleitu sai prezidente repúblika, nia promote bainhira eleitu sei loké  palásiu ba povu hodi bele hato’o  aspirasaun saida de’it nune’e koordena ho ezekutivu tau atensaun.
kandidatu prezidente repúblika períodu 2022-2027 ho númeru sorteiru 16, mariano assanami sabino lopes. nelson de sousa.
“saida mak espesiál iha zeesm-tl raeoa ne’ebé seidauk ramata oinsá mak ita-nia mehi indústria zona ekonomia foun ida-ne’ebé mak atu ba merkadu boot hodi loké odamatan ba indonézia. zeesm-tl nia mehi sei naruk atu sai odamatan ekonomia tama iha indonézia ne’e seidauk to’o bainhira, nune’e prezidente repúblika mak responsável polítika jerál estadu no sei ko’alia ho ezekutivu,” assanami hateten perante ba apoiante iha kampaña.
assanami sei kria mós konsellu aman ba nasaun ne’ebé sei hola parte hosi lidér nasionál hotu no bispu hosi dióseze tolu ho nia knar atu fó konsellu ka kurize xefe estadu.
prezidente repúblika kumpre de’it konstituisaun no garante ba instituisaun demokrátiku sira hodi funsiona tuir konstituisaun.
tempu ona timor-leste tenke dignu, nune’e sei koordena ho governu dezenvolve ekonómia, estrada, bee-moos, orienta ba moris di’ak povu nian no fó importánsia investe iha ema no sosiedade foun liu hosi polítika hadi’a setór edukasaun, saúde hodi prepara rekursu umanu ne’ebé di’ak ba nasaun ho kompetetivu.
iha parte seluk, nia dehan, nia parte labele haree funsionáriu públiku tuir kór partidu no lakohi tribunál iha julgamentu haree tuir kór.
xefe estadu sai komandantessupremu forsa armada mak fó atensaun hodi dezenvolve instituisaun militár sai forte no profisionál liután domina teknolójia hodi bele kontrola tasi, fronteira terrestre no áero, no servisu hamutuk ho militár rejiaun oioin no internasionál atu hola parte iha manutensaun pás iha nasaun unida (onu, siglá portugés).
nia sei fó atensaun rejime salariál hasa’e ba menbru f-fdtl no pntl, no sei ko’alia no diskute ho governu promove polítika hasa’e saláriu báziku.
iha relasaun internasionál sei kria kooperasaun ho nasaun sira seluk hodi lori investidór internasionál mai investe iha rai laran hodi loké kampu traballu ba timor-oan sira.
kampaña la’o di’ak
diretór komisaun nasionál eleisaun (cne, siglá portugés) rejiaun administrativu espesiál oé-cusse ambeno (raeoa), tomás oqui meta, hateten monitorizasaun ba kampaña kandidatu prezidente repúblika períodu 2022-2027 ho númeru sorteiru 16, mariano assanami sabino lopes, iha oé-cusse ho situasaun la’o di’ak ka hakmatek.
“kampaña kandidatu númeru sorteiru 16 to’o hotu la’o di’ak tuir lei ne’ebé iha,” diretór cne ne’e hateten ba tatoli hafoin halo monitorizasaun ba kampaña.  
kandidatu kumpre oráriu kampaña ne’ebé fó sai hosi órgaun eleitorál mezmu hahú tarde, ne’ebé aprezenta mós kompromisu eleitorál no vizaun ho misaun prezidente repúblika ne’ebé mensajen sira kria pás ho estabilidade no fasilita apoiante sira hodi rona programa.
nia husu atu kandidatu kontinua nafatin kumpre prosedimentu kampaña no promove pás iha kampaña tuir mai.
maske lei bandu labarik sira tuir kampaña, maibé realidade hatudu katak labarik sira sei tuir kampaña eleitorál ne’e, tanba karik la’os orgabiza hosi ekipa kampaña maibé dalaruma sira haree ema boot sira halibur hamutuk hodi dada sira hakarak atu haree kampaña refere.
entertantu kampaña ne’e hala’o hahú iha tuku 16h35 no termina iha tuku 18h00, ne’ebé superviziona hosi komisaun nasionál eleisaun (cne, siglá portugés), uniaun europeia, provedória direitu umanu no justisa (pdhj) no hetan seguransa másimu hosi polísia nasionál timor-leste (pntl).
organizasaun nasaun unida (onu) kontribui fundu millaun $1 hodi reforsa programa sistema nasionál ai-han no implementa atividade redusaun risku dezastre naturál iha timor-leste.
fundu ne’e aloka ba programa ai-han mundiál (wfp, sigla portugés), organizasaun ai-han no agrikultura (fao, sigla inglés) no organizasaun mundiál saúde (oms) ne’ebé sei serbisu parseria ho ministériu agrikultura no peska (map) no ministériu saúde (ms).
“iha timor-leste, planu estratéjiku dezenvolvimentu trasa vizaun jerál nasaun ba tranzisaun hosi nasaun seidauk dezenvolvidu ba nasaun ho rendimentu ekonomia naton iha tinan 2030, ho populasaun ne’ebé saudável no seguru. vizaun ne’e define objetivu hosi setór agríkola inklui hadi’a  sistema nasionál seguransa ai-han, redusaun pobreza rurál, promove sustentabilidade no konservasaun ba timor-leste ninia rikusoin rekursu naturál,” diretora jerál map, maria odete do ceu guterres, hateten, liuhosi nota ne’ebé agência tatoli asesu, sesta ne’e.
 populasaun tl 36% enfrenta inseguransa ai-han grave
tuir diretora maria odete, projetu ne’e diretamente sei liga ba vizaun longu prazu nasaun, um tersu hosi totál populasaun ne’ebé enfrenta krónika iha inseguransa, ne’ebé konsidera a’as iha sudeste aziátiku.
tanba ne’e governu hetan apoiu hosi ajénsia onu no parseiru dezenvolvimentu sira atu responde ho asaun urjente, nune’e haforsa sistema ai-han no empodera produtór no konsumidór sira ne’ebé vulnerável, inklui feto no labarik feto sira.
governu konsidera, mantein produsaun agríkola nu’udar pilár importante ba ekonomia naun-petrolíferu iha timor-leste no bele fó serbisu ba populasaun hamutuk 70%, maibé realidade nasaun sei kontinua hasai gastu barak ba ai-han no importasaun ai-han hosi rai-li’ur maizumenus 40%.
“kuantidade signifikante ba produsaun ai-han estraga bainhira sei koilleta no la konsege to’o ba konsumidór sira,” nia dehan.
liuhosi projetu ida-ne’e, wfp sei haforsa kapasidade atu dezenvolve sistema previzaun nasionál hodi monitoriza estensaun krize ai-han, fao sei fornese teknolojia no hala’o atividade kapasitasaun liu atu redús estragu sira durante halo koilleta, no who sei halo atividade prátika dieta saudável liuhosi programa edukasaun nutrisaun sensitivu no mudansa hahalok ba konsumidór sira, liuliu ba inan isin-rua no inan fó susu no labarik sira.
reprezentante wfp iha timor-leste, dageng liu, hateten, wfp hanesan organizasaun umanitária ida boot iha mundu, ne’ebé serbisu atu salva moris iha situasaun emerjénsia no utiliza asisténsia ai-han hodi harii pás, estabilidade, no prosperidade ba ema hotu hodi rekupera husi konflitu, dezastre, no impaktu hosi mudansa klimátika.
“fundu ida-ne’e mai iha tempu ne’ebé krusiál tebes, liuliu tanba to’o agora populasaun timor-leste sei hetan impaktu hosi covid-19,” dageng liu dehan.
liuhosi inisiativa multisetorál ne’e, wfp sei suporta hodi dezenvolve ferramentu previzaun krize ai-han ne’ebé sei utiliza durante implementasaun estratejia nasionál ba planu redusaun risku dezastre, mitigasaun dezastre, no preparasaun.
biban hanesan, reprezentante who, arvind mathur, hateten, organizasaun ne’e globalmente serbisu hodi promove saúde di’ak, mantein mundu seguru, no serví grupu vulnerável sira.
who asegura katak ema liu biliaun ida resin bele hetan kobertura ba saúde, atu proteje bilaun ida resin hosi kondisaun saúde emerjénsia, no fornese populasaun bilaun resin ho saúde no bem-estar ne’ebé di’ak.
“projetu ida-ne’e kobre fornesimentu no demanda ba ai-han, iha parte seluk, promosaun ba ambiente polítika ai-han seguru no saudável, no mós mudansa hahalok ba nesesidade konsumidór sira bele harahun síkulu mánutrisaun ba internerasional sira, liuliu ba grupu vulnerável sira hanesan feto no labarik sira,”arvind mathur, akresenta.
reprezentante fao, rajendra aryal, hateten, organizasaun mundiál ne’ebé lidera esforsu internasionál atu kombate hamlaha.
projetu ne’e mai iha tempu ne’ebé loos no importante atu hamenus estragu ai-han liuhosi redusaun estraga ai-han durante tempu koilleta, ne’ebé bele hasa’e produtividade no asesu ba ai-han, no proteje ekosistema. asegura mós katak produtór lokál sira bele tama iha merkadu seguru, liuhosi polítika advokasia, no asegura mós insentivu ba sustentabilidade korrente fornesimentu ai-han.
“ami-nia objetivu mak atu atinje seguransa ai-han ba ema hotu no asegura katak ema hotu-hotu iha asesu regulár ba kuantidade ai-han ne’ebé natón hodi moris ho ativu no saudável,” nia dehan.
koordenadór rezidente onu iha timor-leste, roy trivedy, dehan, programa konjuntu ne’e sei foku ba halo mudansa transformativu hodi rezolve ba problema má-nutrisaun, seguransa ai-han, menus produtividade agríkola iha timor-leste no liga diretamente ho kometimentu konjuntu ba kuadru kooperasaun dezenvolvimentu sustentável nasaun unida, ho hanoin atu kontribui no aselera progresu ba meta ods.
parseiru dezenvolvimentu ne’ebé hetan fundu hosi fundu konjunta ods ne’e hamutuk 13 hanesan uniaun europeia, denmark, alemaña, irlandia, luxemburgo, monaco, norwégia, portugál, repúblika korea, españa, swédia, suísa, no olanda.
diretór klínika hospitál nasionál guido valadares (hngv) marcelino correia, informa brigada médiku espesialista kubanu na’in-25, iha etapa dalimak, ramata ona nian-misaun iha timor leste.
“ohin sira-nia misaun ramata atu sira fila, hafoin nia subtituisaun mai fali hodi ajuda ita halo tratamentu saúde ba pasiente sira,” diretór klíniku hngv ne’e hateten hafoin halo despedida ho médiku sira ne’e iha hngv, kinta ne’e.
  médiku espesialista kubanu 116 mak servisu iha tl 
diretór klínika hospitál nasionál guido valadares (hngv) marcelino correia. imajen/felicidade ximenes.
médiku espesialista hirak ne’e apoia hngv iha área interna, icu, pediatria, emerjénsia, neurolojia no iha situasaun covid-19 hala’o atendimentu ba pasiente covid-19 iha izolamentu vera-kruz.
“ita agradese tebes médiku espesialista na’in-25 ne’e tanba ajuda tebes ita hodi halo tratamentu ba pasiente sira,” resposavél ne’e agradese.
iha biban hanesan, koordenadora brigada médikaa kubanu, elba cabrales riquenes, dehan maske misaun ramata ona, maibé sente kontente hodi apoia timor-leste liuhosi hngv hodi fó tratamentu saúde ba pasiente sira.  
koordenadora brigada médikaa kubanu, elba cabrales riquenes. imajen/felicidade ximenes.
“ami serbí timoroan sira ho ami-nia fuan hodi salva ema barak nian-vida.  ami sei saudades ba timor-leste,” koordenadora afirma.
koodenadora riquenes mós hato’o ninia agradesimentu ba diretór  hospitál nasionál guido valadares (hngv) ba suporta tomak ne’ebé mak sira simu durante sira-nia misaun iha timor-leste.
“ami mós hakarak hatoo ami-nia agradesimentu no apresiasaun ba suporta tomak ne’ebé mak ami simu husi kolega doutór timoroan sira. obrigado tanba simu ona ami iha família boot ida ne’e, hodi serbisu nu’udar doutór iha timor-leste no bainhira ami too iha kuba ami sei hanoin nafatin timor-leste,” nia agradese.
 kuba kontinua iha kompromisu ajuda tl
parlamentu nasionál (pn), kuarta ne’e, aprova ona proposta orsamentu retifikativu ho totál $1,241,210.748 iha finál globál ho votu a-favór 36, kontra 22 no abstensaun lima (5).

notisia relevante: pn aprova proposta orsamentu retifikativu iha jeneralidade
“nune’e proposta lei númeru 38/v(4a) 1/2022, primeiru alterasaun lei númeru 1/2022, 3 janeiru, oje 2022, segundu alterasaun lei númeru 8/2008, 30 juñu, lei tributária, no kriasaun fundu kombantete libertasaun nasionál, aprovadu iha finál globál,” prezidente parlamentu nasionál, aniceto longuinhos guterres lopes, anunsíu iha plenária, kuarta ne’e.
enkuantu proposta or ne’ebé antes ne’e governu aprezenta ho montante $1,129 maibé durante diskusaun espesialidade deputadu sira aprezenta tan proposta adisionál kuaze millaun $100-resin, nune’e proposta or aumenta ba $1,241,210.748.
ho aprovasaun oje retifikativu 2022 ne’e, lori mudansa iha dotasaun orsamentál, ezemplu, reseita globál konsolidada sa’e ba $3,348,070.979 no despesa globál konsolidada $3,347,457.179.
orsamentu órgaun no servisus administrasaun sentrál hetan aumentu $1,241,210.747 no ninia totál agora sa’e ba $3,100,688.695, ne’ebé fahe tuir kategoria klasifikasaun ekonómiku hanesan transférensia públika ho montante $1,950,982.687; bens no servisu ho montante $467,077.382; kapitál dezenvolvimentu $390,177.399; saláriu no vensimentu $250,537.130; no kapitál menór $41,914.097.
ho aprovasaun ne’e sei komisaun c ne’ebé trata asuntu finansa públika sei halo redasaun finál ho nia alterasaun iha proposta lei oje hafoin sei enkamiña ba prezidente repúblika hodi bele promulga ka veta tuir konpeténsia xefe estadu nian.
antes ne’e, proposta or ho montante biliaun $1,129, ne’ebé prevee ba transferénsia públika $1,837,634.189, bens no servisu $466,877.382, kapitál dezenvolvimentu $390,177.399, saláriu no vensimentu $250,537.130 no kapitál menór $41,914.097.
orsamentu retifikativu ne’e mai ho medida 13 mak hanesan;
1) atribuisaun osan fulan da-13 ba kada família (exeptu funsionáriu públiku sira;
2) projetu uma kbiit laek plus; 
3) bolsu estudu ba mellór graduadu estudante;
4) kriasaun fundu veteranu;
5) programa maundobra ba postu administrativu (pemopa); 6) harii sede ba arte marsiál no rituál;
7) programa eskola iha uma (home school;
8) oferese internet gratuitu ba eskola sira hahú hosi eskola infantil to’o ensinu superior;
9) buka empregu ba mellór alunu universitáriu sira;
10) estabelesimentu sekretária ba asuntu traballadór esteriór no komunidade timoroan iha diáspora;
11) revitaliza kafé no subsídiu ba kafé laku-teen;
12) subsídiu akomodasaun ba pntl no f-fdtl;
13) pagamentu renumerasaun pntl nian ho rejime salariál foun.
diretór nasionál aprovizionamentu iha ministériu saúde, nelson guterres castro, hateten governu liuhosi ministériu saúde halo ona pagamentu ba otél no catering hahán ne’ebé kontrata iha situasaun covid-19 ho orsamentu hamutuk millaun $6.
“ita halo ona pagamentu   ba catering hamutuk millaun $4 no ba otél millaun $2,” diretór nasionál aprovizionamentu ne’e, hateten ba agência tatoli iha knaar fatin-dili, kuarta ne’e.
iha tinan 2020 to’o 2021, ministériu saúde kontrata otél no catering hamutuk 90, hosi ne’e otél hamutuk 49 inklui iha munisípiu sira, nune’e iha dili otél 20. enkuanu kompañia catering kontrata 41, iha dili 16 no seluk iha munisípiu.
nune’e, orsamentu ba kompañia catering hamutuk millaun $6 no ba otél sira millaun $3, ne’ebé ministériu saúde halo ona pagamentu metade.
“orsamentu ba catering ne’e hamutuk millaun $6, maibé halo ona pagamentu millaun $4, no falta millaun $2. ba otél sira hamutuk millaun $3, maibé ita selu ona millaun $2, ne’ebé hela millaun $1,” nia afirma.
nia esplika prosesu pagamentu tuir regra ministériu finansa nian, mak hatama pedidu pagamentu ne’ebé kompleta ho invoice, hafoin hosi parte aprovisionamentu submete ba finansa ministériu saúde mak lori ba finansa sentrál mak halo verfikasaun no halo pagamentu.
“otél no catering ne’ebé halo pagamentu tarde tanba liuhosi prosesu sira ne’e, maibé la signifika la selu tanba ministériu saúde kontinua selu nafatin liuhosi pagamentu parsiál,”nia fó hanoin.
otél 49 ne’e ms kontrata hanesan sk hotel, chongti hotel, fantija hotel apartament, hotel audian, mongkok luxury hotel, fortuna new unip lda, luz clarita hotel, funan buras unip lda,timing company, mansion  guest house, elvanju unip lda, d’city hotel, eternity unip lda, novu horizonte lda, surprise hotel manatuto,
hotel time  square  development, leokasi unip lda, hotel colmera, crocodil lda, santana unip lda, ontario investiment  unip lda, tato toty unip lda, casa coutes  unip lda, sr adriano maria de araújo, duo dmf  guest  house unip lda, ashoteru  one  unip lda, belamendiong enin, laura valentine lay, goya  akmajon, borala lda, yq hotel, ille chao lda, perekku unip lda, kosar turun enin,timortur hotelaria eldetosa unip lda, novo diresaun unip lda, novo horizonte, chong ti hotel, sk hotel, luz clarita hotel, mayty unip lda, sra emilia tilman de andrade, layusau  nabilan unip lda, casa  course unip lda, sra ana fernandes xavier, sra pascuea freitas esperansa unip lda.
kona-ba kompañia catering hamutuk 41 hanesan reginaldo unip lda, roof casa musica lda, kaimaleria unip lda, helfia unil lda, felicya queen unip lda, maharani santos fereira unip lda, filomeno merita unip lda, elvie roman unip lda, sara unip lda, montez frere unip lda, brotar agua unip lda, novu tropical restaurante unip lda, sara unip lda, vida nova restaurante unip lda, eternity unip lda, luminarunip lda, surprise hotel manatuto,
nune’e mós, nober unip lda, angle catering, betua calda unip lda, restaurante angel unip lda, didelnia love unip lda, barreto restaurante, cioperativa polivalente de ataúro, qivan unip lda, restaurante ames menchya enin, ze morno unip lda, liquandan unip lda, crocodile holding lda, dapur timor unip lda, cavia trive unip lda, nimia restaurant unip lda, jujudosa lavena unip lda, grown up unip lda, telafinosegra unip lda, visio del, restaurante jerani unip lda.
“daudaun ne’e, ita kontinua kontrata catering ne’ebé ativu hela na’in-ida no otél laiha ona,” nia akresenta.
governu hamutuk ho parseiru sira halo diálogu inkluzivu, tersa ne’e, atu haree ba kooperasaun serbisu ne’ebé durante ne’e halo no planu dezenvolvimentu nasionál tinan 2023.
ministru koordenadór asuntu ekonómiku, joaquim amaral. egas cristóvão
ministériu koordenadór asuntu ekonómiku (mkae), joaquim amaral, hateten, inisitiva ne’e hosi gabinete primeiru-ministru hamutuk ho mkae atu hametin kooperasaun ho parseiru.
“atividade ne’e atu hamutuk ho setór privadu, sosiedade sivil no parseiru dezenvolvimetu sira atu haree progesu ne’ebé ita atinje no dezafiu,” ministru dehan iha auditorium ministériu finansa, aitarak-laran.
 mkae- parseiru aprezenta rezultadu avaliasaun rekursu turístiku iha tl  
tanba progresu ne’ebé governu atinje la la’o mesak, maibé ho envolvimentu entidade oin-oin ne’ebé sempre fó apoiu finanseiru, materiál no seluk tan.
“tanba ne’e ita presiza realiza fórum sira hanesan ne’e atu hametin koopersaun no konfiansa, haree hosi aspetu saida mak ita liu ona no dezafiu saida mak sei hela, ita hamutuk buka solusaun,” nia akresenta.
ámbitu diálogu inkluzivu ba planu dezenvolvimentu nasionál, iha auditorium ministériu finansa, aitarak-laran, tersa (12/04). egas cristóvão
iha fatin hanesan, vise-prezidente kámara komérsiu no indústria (cci-tl, sigla portugés), asuntu infrastrutura, joão alves, hateten, setór privadu sai hanesan pilár importante ba dezenvolvimentu tanba entidade ne’e kontribui maka’as iha taxa.
“iha nasaun ne’ebé de’it bainhira laiha setór privadu maka ekonomia la sa’e, tanba hanesan pilár importante ne’ebé kria kondisaun ba empregu, indústria família ka saida de’it, no iha kapasidade atu kontribui ekonomia nasaun,” nia salienta.
cci-tl hanesan mahon ba empreza hotu, ho papél hamutuk ho governu no parseiru dezenvolvimentu atu kontribui ideia no eleva ekonomia nasionál.
“entaun ami buka meiu halo rekupersaun ekonomia di’ak, maski períodu rekuperasaun han tinan tolu to’o lima, maibé tenke hahú tanba rekuperasaun ekonomia  importante atu fó garantia katak inflasaun ne’e ita bele ultrapasa ho planu di’ak,” nia tenik.
entidade ne’ebé partisipa iha ámbitu ne’e hanesan mkae, ministériu turizmu komérsiu no indústria (mtki), ministériu obra públika (mop), ministériu justisa (mj), cci-tl, fórum organizasaun naun govenamentál timor-leste (fongtil) no inklui reprezentante embaixada sira hosi nasaun oioin iha timor-leste.
autoridade nasionál no petróliu no minerais (anpm),  kinta ne’e, hensera atividade sensibilizasaun lei númeru 12/2021, 30 juñu, kona-ba kódigu mineiru ba autoridade no entidade sira iha munisípiu ataúro.

 anpm sensibiliza lei kódigu mineiru hodi fó efeitu ba explorasaun
anpm hala’o deseminasaun ba lei ne’e kobre ona iha munisípiu hotu no kinta (23/06) ne’e ensera iha munisípiu ataúro, diseminasaun ne’e hala’o liu-liu ba área ne’ebé identifikadu iha pontensiál ba rekursu naturál.
ministru petróleu no minerál, victor da conceição, hateten ministéiru hakat mai iha ataúro ho objetivu disemina lei kódigu mineiru hodi bele fó kuñesimentu ba autoridade no povu iha baze.
ministru petróleu no mineirál, victor da concecão. nelson de sousa.
“hakarak klarifika didi’ak ministéiru petróleu no minerál dala barak ita ko’alia de’it petróleu maibé iha sensibilizasaun ne’e ko’alia uitoan riku soin mineiru ne’ebé iha territóriu nasionál inklui ataúro potensiál tebes mak hanesan riku soin mineiru metál, naun metál, osan-mean, osan-mutin, mármeru, manganes ho sira seluk iha rai leten. ho sensibilizasaun ne’e oinsá ita bele halo explorasaun hodi lori valór ekonomia kontribui reseita ba estadu, tanba durante ne’e ita-nia reseita depende liu ba mina-rai de’it,” ministru victor hateten iha intervensaun durante atividade diseminasaun iha suku maumeta vila, munisípiu ataúro.
nune’e, nia dehan, ho diseminasaun ne’e timor-leste tenke haree indústria mineiru, diversifika indústria bele transforma ba valór ekonómiku ne’ebé governu hanoin atu harii mós fundu mineiru oinsá fasilita empreza sira. 
nia afirma, dezenvolvimentu halo agora tenke trata hanesan iha nivél nasionál to’o munisípiu sira no mós hanesan illa ataúro, ne’ebé hola parte rai-ketan ida no governu deside ataúro sai munisípiu foun tanba presiza valoriza povu ataúro durante tinan barak halerik ba dezenvolvimentu, nune’e dezenvolvimentu presiza lori besik liután hodi fó moris di’ak ba povu.
iha tinan hirak liu ba, governu realiza peskiza tékniku iha territóriu rekolla rekursu naturál hatudu katak timor-leste iha potensialidade inklui ataúro.
“iha tinan hirak liubá mandatu viii governu konstitusionál realiza peskiza rekolla rekursu minerál hatudu timor-leste rekursu pontesiál mateira hanesan konstrusaun fatuk, rai-henek, minaeiru tipu mekániku osan-mean, osan-mutin no tuir estudu tékniku munisípiu atúro pontensial liu-liu mina-rai metáliku. haree ba potensialidade, governu fó importánsia sei fó kontribuisaun di’ak ba estadu no fó kampu traballu ba komunidade nivél nasionál to’o mai lokál,” nia dehan.
ministéiru iha ona planu promove hodi atrai investór iha future, nune’e iha diseminasaun ne’e parte povu ataúro partisipa iha kuñesimentu ba prosedimentu ligadu kódigu mineriu ne’ebé regula indústria.
“lei kódigu mineiru baze regula iha timor-leste tanba iha tinan barak ministéiru halo tenta lei ne’e la hetan aprovasaun no ikus mai prezidente repúblika sesante promulga no lei ne’e hetan aprovasaun unamidade hosi parlamentu nasionál, tanba iha interrese nasionál haree ba nivél polítika iha vizaun ida de’it liuhosi dezenvolvimentu. ita hatene katak estadu durante ne’e depende ba reseita petróleu maibé daudaun fundu petróleu posu bayu-udan tun ba daudaun produsaun ate fin do ano atu hotu depois ida ita laiha tan reseita seluk ona, nune’e ita presiza haree rekursu alternativu mineriu sira,” nia hateten.
nune’e, ministru enkoraza autoridade ataúro atu partisipa di’ak iha atividade deseminasaun  ne’e no bele  sai liman-ain governu sentrál hodi kontinua  disemina lei ne’e ba komunidade iha baze.
“rekezitu ida bainhira lei ne’e tama iha vigór durante ne’e tékniku hosi ministéiru, nune’e mos hosi anpm la’o haleu munisípiu tomak ho objetivu bele fó iha kuñesimentu iha atividade mineriu no vantajen ba povu no estadu no proteje meiu ambiente. ho nune’e, hakarak agradese ba ekipa anpm tomak no autoridade sira hotu ne’ebé partisipa iha ne’e,” nia hateten.
tanba, nia dehan, meiu ambiente daudaun iha mundu ambisaun explora floresta hanesan iha tasi no rai  bainhira la haree ambiente hodi destroi planeta, povu mak sei sai vitíma  nune’e oinsá hamutuk proteje no ida-ne’e labele akontese.
administradór munisípiu ataúro, domingos soares, hato’o bem-vindu ba ministru no ekipa anpm hodi bele hakat ona ba iha munisípiu foun ne’e.
administradór munisípiu ataúro, domingos soares. nelson de sousa.
“diseminasaun ne’e importante tebes mai ho objetivu hodi rona no hatene importánsia hosi lei kódigu mineiru, nune’e hein katak partisipante hahú intede, nune’e husu ita hotu atu partisipa ho másimu,” nia dehan.
reprezentante ekipa task force veteranu ba interrese nasionál, jorge alves, husu veteranu sira hola parte iha atividade refere hamutuk ho autoridade, loké an tenke sai ezemplu, mahon no reutru fó apoiu ba dezenvolvimentu nasionál tanba ida-ne’e mak vizaun no misaun veteranu sira-nian.
lei kódigu mineiru iha artigu 162 ho kapítilu 20 no anexu tolu, ne’ebé iha artigu ida define aprovasaun, artigu tuir mai deskreve polítika mineiru, artigu seluk objetivu sira kona-ba estratéjia setór mineiru no ikus liu artigu 162 define dispozisaun tranzitóriu.
lei ne’e vigora bainhira kompleta ona loron 180 ne’ebé públika hosi jornál repúblika.
iha anexu i define klasifikasaun mineral kompostu hosi mineiru metáliku, jemas, mineiru radiuativu, rochas no nimerál industrial, karvaun no mineiru de terras raras, anexu kona-ba taxa hosi royalty no anexu iii define renda superfísie.
antes ne’e, xefe estadu sesante, francisco guterres ‘lú olo’ promulga ona projetu-lei númeru 4/v (1a) kódigu mineiru, ne’ebé tama iha vigór iha loron 01 janeiru 2022.
enterantu, partisipa iha atividade ne’e, autoridade munisípiu, lidér komunitáriu, komunidade, autoridade militár no sivíl, no entidade sira seluk.
 anpm sei konklui sosializaun lei mineiru iha ataúro
 diretora servisu saúde munisípiu dili, agostinha segurado, informa pasiente dengue na’in-20 mak halo ona tratamentu intensivu iha tasi-tolu no vera cruz prepara ona atu halo tratamentu ba pasiente pozitivu covid-19.
“ita halo preparasaun ba fatin iha tasi-tolu iha building a ho b, ita halo tratamentu ba kazu dengue ho ekipamentu medikamentu ho rekursu ne’ebé mak preparadu no iha loron 11 fevereiru pasiente sira halo ona tratamentu iha ne’ebá no to’o agora iha ona pasiente na’in-20 pasiente,” diretora servisu saúde munisípiu dili agostinha segurado hateten iha mssi ohin.
 dengue hamate labarik na’in-30, aimoruk fumigasaun foin to’o iha portu dili
daudaun ne’e, ekipa profisionál saúde nafatin iha vera-cruz, ne’ebé fazeadamente la simu ona pasiente dengue, tanba atu reativa fali ba tratamentu pasiente covid-19.
“ita halo mamuk ona vera-cruz hahú ohin ba oin, ita sei fó tratamentu de’it ba kazu covd-19 no iha tasi-tolu ita simu pasiente dengue liuliu ba labarik sira,” nia afirma.
kona-bá atividade fumigasaun paradu iha loron 8 fevereiru, diretora ne’e dehan tanba aimoruk kímiku rega susuk mak laiha, maibé atividade sira seluk la’o nafatin.
nune’e, nia   espera servisu autónomo medikamentu no ekipamentu ba saúde (sames, sigla portugés, iha aimoruk kímiku fumigasaun hodi bele distribui atu kontinua halo atividade rega susuk iha kapitál dili.
“durante ita rega aimoruk kímiku ne’e apoia hosi cruz vermella timor-leste (cvtl) ho ita-nia inspetór sanitaria sira nafatin lori aimoruk abate tau iha fatin risku sira hodi kombate dengue,” nia akresenta.
tanba ne’e, postu administrativu haat iha dili laran seidauk kobre hotu halo fumigasaun, maske balun kobre dala ida ona no balun seidauk kompleta kobre daruak nian.
“ita bele dehan uma rihun 190 mak  rega ona aimoruk kímiku espera katak aldeia sira ne’ebé mak tama dala ida ona no seidauk dala-rua karik labele hanoin dehan ami la bá,  maibé aimoruk mai ami sei ba fila fali rega aimoruk kímiku susuk nian,” nia akresenta.
 covid-19: kazu pozitivu 129 no ativu 1.557
 sekretáriu jerál partidu congresso nasionál reconstrução timorense (cnrt), francisco kalbuady lay, apela ba apoiante kandidatu prezidente repúblika períodu 2022-2027, josé ramos horta, mantein dixiplina no hasees an hosi violénsia iha kampaña ikus nian ne’ebé sei realiza iha 15 marsu 2022 iha tasi-tolu, dili.

 horta sei serbisu hamutuk ho governu lori timor-leste sai membru asean
“ba kuadru, militante no apoiante hotu-hotu atu la’o ho dixiplina, respeita lei no orden públika hodi evita provokasaun no hasees an hosi aktu violénsia durante komisiu iha tasi-tolu,” kalbuady hateten ba jornalista sira liuhosi konferénsia imprensa iha sede partidu cnrt, bairru dos grillos, dili, segunda ne’e.
husu ba apoiante sira atu respeitu sinais tránzitu no respeita mós ba ema seluk nia liverdade hodi uza estrada públiku, nune’e bele kria ambiente pás no domin iha festa demokrásia iha elisaun prezidensiál 2022 ne’e.
nia apela ba estrutura nasionál partidu cnrt hahú hosi selcom, nurep, koodenadór postu administradór sira iha munisípiu dili no mós ba militante no apoiante hosi movimentu polítiku sira-ne’ebé mak apoiu jose ramos horta, katak kampaña sei hahú iha tuku 08h30 dader to’o iha 17h30 lorokraik.
“mobilizasaun militante ho apoiante sira sei konsentra hamutuk iha kada postu administrativu ida-ida nian, antes atu hala’o konvoi ba tasi-tolu,” nia dehan.  
kandidatu prezidente repúblika (pr) hosi partidu   congresso nacional da rekonstrução de timor (cnrt) ba períodu 2022-2027, ho númeru sorteiu 14, josé ramos horta, manán ho votu 436, hosi totál votu válidu 841 iha sentru votasaun eskola ensinu báziku filiál (ebf) cabira-oan, suku caraubalo.

“rezultadu votasaun iha sentru votasaun no estasaun votasaun ida tau hamutuk, ami konta kandidatura númeru sorteiu 14 hetan votu 436,” sekretáriu meza polling staff, adriano pinto, informa ba agência tatoli, iha sentru votasaun ebf cabira-oan, suku caraubalo, postu administrativu viqueque villa, munisípiu viqueque, sábadu ne’e.
 komunidade uaitame viqueque nia espetativa ba pr foun
tuir mai, votu boot daruak hosi kandidatura ho númeru sorteiu 06, francisco guterres ‘lú olo’ ho votu 242.
enkuantu, kandidatura seluk  ho rezultadu, isabel da costa pereira ho votu 1, hermes da rosa correia barros ho votu 6, maria angela freitas da silva la hetan votu, rogério tiago de fátima lobato ho votu 5.
anacleto bento fereira ho votu 6, maria helena lopes de jesus pires ho votu 8, tito da costa cristóvão pires ‘lere anan timur’ ho votu 66, armanda berta dos santos ho votu 22, antero bendito da silva ho votu 1.
constâncio de conceção pinto laiha votu, virgílio da silva gusmão ho votu 1, martino germano da silva gusmão ho votu 19, felisberto araújo duarte ho votu 1 no mariano assanami sabino lopes ho votu 27.
nune’e mós, rezultadu votasaun ba votu nulu 12 no vota branku 3.
diretór eskola ensinu sekundáriu jerál (esj) 05 maiu becora, manuel verdial, garante tempu badak sei submete diploma estudante finalista hamutuk 709 ba servisu edukasaun munisípiu dili hodi hetan asinatura no bele fahe ona.
“ha’u orienta ona ba profesór sira atu prenxe ho kuidadu, labele ansi no tenke profisionál, maski loron prenxe valór ba diploma hosi loron lima to’o 10 de’it, maibé tenke kuidadu hodi labele estraga fali diploma estudante sira nian,” diretór eskola hateten iha ninia knaar fatin, becora, kuarta ne’e.
 dsed sesante asina ona diploma estudante hosi eskola ualu
nune’e, prosesu prenxe valór ba diploma estudante la’o daudaun, ne’ebé sei asina hosi diretór servisu edukasaun munisípiu dili, duarte braganza.
“fiar katak tempu besik bele finaliza ona hodi submete ba diretór servisu edukasaun munisípiu dili atu asina,” nia akresenta.
iha sorin seluk, ministru edukasaun juventude no desportu, armindo maia, informa, iha ona eskola ualu mak submete ona diploma ba dsed hodi hetan asinatura.
“bele dehan prosesu asinatura ba diploma ne’e kuaze metade ona,” ministru dehan.
iha loron 13 dezembru 2021, estudante finalista hamutuk 58.224 iha territóriu nasionál partisipa ezame nasionál, kompostu hosi estudante ensinu báziku 31.143, ensinu sekundáriu 22.223, ensinu sekundáriu tékniku vokasionál 4.858, enkuantu hosi dili de’it iha totál estudante 16.752.
nune’e, iha loron 20 janeiru 2022, menistériu edukasaun juventude no desportu (mejd) anunsia rezultadu ezame nasionál hosi eskola ensinu báziku no ensinu sekundáriu iha territóriu tomak, ne’ebé hatudu katak na’in-18 mak la pasa no 50.752 aprovadu, kompostu hosi estudante ensinu báziku 31.143 no ensinu sekundáriu 22.223.
diretór servisu edukasaun munisípiu dili, duarte braganza inklui diretór servisu edukasaun munisipál haat seluk hetan ona ezonerasaun, enkuantu naran iha diploma nível sekundáriu jerál no tékniku vokasionál tinan akadémiku 2021 uza sira-nia naran.
mandatu duarte braganza loloos termina iha loron loron 31 dezembru 2021, maibé tanba mosu desizaun polítika, mejd hasai despaixu ezonerasaun iha loron 31 outubru 2021 hodi nomea fali carlito da silva nu’udar diretór servisu edukasaun munisípiu dili foun.
 tuir dadus estatístika ministériu saúde (ms) liuhosi diresaun nasionál saúde públika, liuliu departamentu vijilánsia epidemolojia, hahú janeiru   to’o horiseik  pasiente dengue sa’e ba 2.921, hosi númeru ne’e labarik na’in-34 mak mate ona.
“situasaun kazu dengue iha timor-leste hosi janeiru mai too horiseik hamutuk kazu 2.921 no kumulativu óbitu na’in-34,” refere nota ne’ebé agência tatoli asesu, kuarta ne’e.
maioria kazu ne’e deteta iha munisípiu dili ho totál 1.919, baucau  125, manatuto 157, covalima 92, ermera ho kazu 90, manufahi 121,  viqueque 53, ainaro 40, liquiça 86, aileu  85 , bobonaro 40,  lautem 104  no rejiaun administrativa espesiál oé-cusse no ambeno (raeoa) na’in-tolu  .
munisípiu dili nafatin rejista kazu ne’ebe a’as iha semana dahuluk janeiru to’o  fevereiru 2022, ho totál kazu 1.919. enkuantu iha semana ikus ne’e kazu komesa menús daudaun.
to’o ohin loron desimu primeiru semana fulan marsu, kazu dengue  hosi  postu administrativu dom aleixo iha 1.033 , cristo-rei 384, vera-cruz 220, no na’in-feto 239.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 348, klínika fatumeta 232, sentru saúde comoro 604, sentru saúde vera-cruz 141, sentru saúde formoza 321, sentru saúde becora 228, klínika madre eliza na’in-ida, sentru saúde atauro 11, sentru saúde metinaro 25, klínika bairru-pité 25, klínika motael na’in-ida no klínika moris foun mós na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 surtu dengue: óbitu na’in-33 no pasiente sa’e ba 2.555 
ministru finansa (mf), rui gomes, simu vizita kortezia hosi parseiru dezenvolvimentu, kinta ne’e, hodi diskute kona-ba asisténsia téknika hosi united states agency for international development (usaid) timor-leste ba projetu reforma aduaneira ne’ebé hahú iha juñu 2017 no ramata ona iha setembru 2021.
entidade ne’ebé partisipa iha enkontru ne’e mak hanesan enkaregadu negósiu embaixada estadu unidu amérika (eua) iha timor-leste, tom daley, diretora misaun states agency for international development (usaid) iha timor-leste, zema semunegus, espesialista jestaun projetu usaid timor-leste ba programa governasaun no demokrasia, ana gusmão guterres, no komisáriu autoridade aduaneira, josé de fátima abílio.
“durante tinan haat-nia laran, projetu reforma aduaneira konsege ajuda redús atrazu sira iha tempu importasaun sasán 65% no tempu esportasaun sasán 74%, uzu pista verde (green land) sa’e ba 71%, estabelese liña direta alfandegáriu (customs hotline 12200), lansa portál komérsiu alfándega, no aprova ona planu estratéjiku autoridade aduaneira ba tinan-lima,” refere nota ne’ebé agência tatoli asesu hosi gabinete ministériu finansa, kinta ne’e.
 lansamentu janela únika, ajuda reforma fiskál no jestaun finansa públika
nune’e, ho progresu ne’ebé iha, parte rua mós diskute atu kontinua hametin liután serbisu parseria ne’e liuhosi dezenvolve atividade foun sira.
durante reuniaun ne’e, parte rua mós diskute projetu parseria públiku-privadu (ppp) cristo rei ho kustu millaun $3, ne’ebé mak daudaun ne’e iha ona faze finalizasaun estudu viabilidade no projetu ppp portu dili ho kustu estimativu millaun $156, ne’ebé iha ona faze estudu viabilidade, ne’ebé projetu rua hetan asisténsia tékniku hosi usaid’s tourism for all project.
tuir planu, lansamentu aprovizionamentu ba projetu ppp rua ne’e sei realiza iha tinan ne’e nia laran.
 ministériu saúde relata, kazu  detetadu pozitivu na’in-neen, rekuperadu 23 no kazu ativu 30.
“ohin kazu detetadu foun na’in-neen, rekuperadu 23 no kazu ativu 30,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 16 marsu 2022  iha kumulativu kazu konfirmadu 22.801 no óbitu 129.
hosi horisehik mai ohin, laboratóriu nasionál saúde halo teste pcr 196, kompostu vijilánsia sentinela laiha, rastreiu ba kontaku laiha, rastreiu aleatóriu 50, viájen internasionál 146, follow up iha kuarentena laiha.
alende ne’e, totál teste pcr ne’ebé halo iha 15 marsu  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 102 hanesan maubisse laiha, maliana  haat, viqueque laiha, suai 28,  baucau rua, ermera laiha, raeoa 16, hngv 68,  lautém laiha, vera-cruz laiha no manufahi laiha.
populasaun elijível tinan 18 ba leten ne’ebé simu ona vasina to’o iha loron 16 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,8%) no kumulativu 2ª doze iha dili (83,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,1% no simu ona doze daruak 72,4%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron  16  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu rua, baixa ho covid-19  hamutuk rua.
 covid-19: kazu detetadu pozitivu na’in-rua no ativu 47
governu liuhosi reuniaun konsellu ministru (km) extraordinária aprova alterasaun daruak ba lei númeru 8/2008, loron 30 juñu, kona-ba lei tributáriu no kriasaun fundu kombatente libertasaun nasionál.
“altera taxa hosi impostu seletivu ba konsumu nian, kona-ba produtu oin-oin ne’ebé ladi’ak ba saúde, ne’ebé sei ajuda atu kompensa aumentu despeza no eventualmente hamenus valór transferénsia fundu mina-rai nian,” ministru prezidénsia konsellu ministru, fidelis manuel leite magalhães, relata hafoin reuniaun ezekutivu iha auditorium ministériu finansa, aitarak-laran, tersa ne’e.
 fundu kontributivu veteranu millaun $20-resin iha konta fundu veteranu
enkuantu, kriasaun fundu kombatente libertasaun nasionál hodi garante finansiamentu adekuadu ba programa apoiu ba kombatente libertasaun nasionál.
“ho proposta lei ida-ne’e mak sei prosede mós kriasaun fundu kombatente libertasaun nasionál, ho valór millaun $1.000 (biliaun $1) hodi garante finansiamentu adekuadu ba programa apoiu ba kombatente libertasaun nasionál, maka hanesan iha área apoiu sosiál, edukasaun, saúde, empregu, asesu ba kréditu no atividade sira ne’ebé hamosu rendimentu”, nia tenik.
to’o janeiru 2022, fundu kontributivu veteranu akumula ona millaun $20 resin iha konta fundu veteranu nian ho benefisiáriu hamutuk 27.828.
investimentu fundu hahú hosi janeiru 2020 to’o agora, ne’ebé kada fulan ministériu asuntu kombatente libertasaun nasionál hanesan ministériu implementadór programa, ko’a osan $30 hosi kada veteranu, ho totál veteranu ne’ebé sai benefisiáriu hamutuk 27.000 resin, hodi depozita ba banku nasionál komérsiu timor-leste (bnctl, sigla portugés).
polítika governu mak atu garante sustentabilidade ba veteranu sira, ne’ebé atu transforma ba investimentu ida hodi husik ba veteranu sira-nia oan iha futuru.
antes implementa polítika ne’e, sekretariadu estadu asuntu kombatente no libertasaun nasionál (seakln) halo ona sensibilizasaun ba veteranu benefisiáriu iha munisípiu hotu hodi hetan aseitasaun.
nune’e mós, liuhosi kongresu konsellu nasionál kombatente libertasaun nasionál dahuluk aprova deliberasaun númeru 01, iha loron 21 dezembru 2019, hodi fó kbiit ba seakln hodi hahú implementa polítika kriasaun fundu investimentu ba veteranu.
prezidente repúblika, francisco guterres lú olo, sesta (29/04) ne’e, simu karta kredensiál virtualmente hosi embaixadór na’in-lima ba timor-leste.

imajen/mídia pr.
“embaixadór na’in-lima ne’ebé aprezenta karta kredensiál ba prezidente repúblika mak hosi embaixadór repúblika india manoj kumar bharti, embaixadór santa sé arsebispu wojciech zaluski, embaixadora kanada nadia burger, embaixadora repúblika turki askin asan no embaixadór angola daniel antónio rosa,” refere komunikadu imprensea ne’ebé agência tatoli asesu, sábadu ne’e.
embaixadór na’in-lima naun-rezidente aprezenta sira-nia karta kredensiál virtualmente tanba haree ba kestaun konetividade nu’udar impaktu hosi pandemia covid-19.
maske nasaun barak rekupera ona hosi coron virus, maibé konetividade sei sai kestaun ne’ebé difikulta mobilidade ema-nian hosi nasaun ida ba nasaun seluk.
embaixadór hosi país lima ne’e barakliu mak hala’o sira-nia reprezentasaun diplomatika de’it, seidauk dezenvolve kooperasaun entre país sira-ne’e.
tuir planu, governu timor-leste no india sei hametin liután kooperasaun entre país rua maibé tan pandemia covid-19 seidauk bele konkretiza akordu ne’ebé dezenvolve tiha ona.
prezidente repúblika haksolok tebes simu karta kredensiál husi país lima no espera katak ba futuru sei hametin liután relasaun ho timor-leste.
eskola 26 iha territóriu nasionál ne’ebé tama iha projetu komunitáriu, seidauk realiza prosesu reabilitasaun no konstrusaun sala aula tanba kestaun udan difikulta transporte sira mobiliza materiál ba lokál implementa obra.
“ita iha eskola hamutuk 202 tama iha orsamentu transferénsia públika tinan 2021, ne’ebé iha ona faze ezekusaun, maibé iha eskola hamutuk 26 mak seidauk realiza prosesu reabilitasaun no konstrusaun tanba problema estrada difisil tebes atu mobiliza materiál,” diretór nasionál infraestrutura eskolár (dnie), hélio lopes, hateten iha ninia knaar fatin, iha villa-verde, segunda ne’e.
 eskola lima viqueque seidauk implementa projetu komunitáriu tanba kondisaun estrada
tuir nia, bainhira situasaun normaliza filafali no udan hahú menus ona, maka parte diresaun sei organiza atu hahú prosesu, ne’ebé dnei nia planu prosesu reabilitasaun no konstrusaun ba eskola 26 sei hahú iha fulan-maiu tanba udan mós menus ona.
eskola 174 durante implementasaun prosesu reabilitasaun no konstrusaun la’o hanesan baibain no balun besik atu finaliza ona, ne’ebé fulan-ida tan sira bele ramata ona. tanba ne’e dnei kontinua akompaña hela prosedimentu ezekusaun projetu hanesan sira seluk.
“ita-nia espesifikasaun kumpre nafatin padraun ne’ebé iha, liuhosi teste ba materiál inklui projetu sira la’o tuir padraun hanesan. molok projetu ida atu hala’o, ita lori materiál sira ne’e ba halo teste iha laboratóriu ministériu obra públika (mop), tanba ne’e mak presiza tempu atu mobiliza sample hodi mai halo teste iha dili, hafoin bele hala’o projetu,” nia tenik.
enkuantu, vise-ministru edukasaun juventude no desportu, antónio guterres, relata programa prioridade mejd mak haree ba planu boa governasaun no fortalesimentu institusionál, formasaun no edukasaun, igualdade jéneru no inkluzaun.
“ita prevee verba iha orsamentu jerál estadu (oje) 2021 iha kategoria transferénsia públika inklui fundu dezenvolvimentu no fundu infraestrutura ba implementasaun projetu komunitáriu iha eskola hamutuk 202 ba realizasaun konstrusaun no reabilitasaun sala aula 800,” nia dehan.
orsamentu ne’ebé prevee ba projetu komunitáriu hamutuk $20.274.586,97, kada projetu implementa durante fulan-neen.
centro nacional chega! (cnc) no casa produsaun audivisuál (cpa), segunda ne’e, asina akordu kooperasaun prodús filme “desenhos animados” (kartun), kona-ba relatóriu chega! versaun populár, ho objetivu atu estudante no públiku bele hatene liután kona-ba violasaun direitu umanu.

diretór centro nacional chega! (cnc), hugo maria fernandes, no diretór programa no ezekutivu produser casa produsaun audivisuál (cpa), rui nunes muakandala, segunda (16/04) ne’e, selebra akordu kooperasaun prodús filme “desenhos animados” (kartun), kona-ba konteúdu relatóriu chega. imajen/mídia cnc.
“iha relatóriu chega! popular ne’e, nia halo rekomendasaun sira iha área edukasaun, ne’ebé komponente edukasaun barak, hanesan edukasaun formál no non-formál. maibé, iha programa oitavu governu husu ba centro nacional chega, atu oinsá mak introdús konteúdu relatóriu chega iha kurríkulu ensinu. entaun, ami halo ida ne’e hosi programa edukasaun formál ho ministériu edukasaun, maibé mós ami buka parseria ho parseriu sira ne’ebé bele apoiu cnc, liu-liu apoiu governu nia programa atu halo fasil relatóriu chega ne’e ema bele hatene,” diretór centro nacional chega (cnc), hugo maria fernandes, hateten ba jornalista sira, hafoin asina akordu kooperasaun ho cpa, iha balíde, dili.
iha tinan haat nia laran, cnc halo maneira oioin ho nível instituisaun oioin no hanoin katak, importante mós atu halo relatóriu ne’e sai fasil ba estudante sira. entaun, parseria ho cpa ne’e cnc iha fiar ida katak ho produsaun vizuál, liuhosi filmazen ‘kartun’ ne’e bele tulun tebes estudante sira, liu-liu sira-ne’ebé eskola iha ensinu primária, sekundária no universitária sira atu bele hatene lolos saida mak relatóriu chega ne’e nia konteúdu.
tuir nia, kooperasaun ida-ne’e mós cnc akompaña ho téknologia dezenvolvimentu agora, tanba ema hotu kuaze uza smartfone, nune’e bele asesu iha ne’ebé no sá loron.
“entaun, produsaun ne’e bele iha fonte oioin, liu-liu fonte avansa hosi ita-nia informasaun téknolojia halo ne’e, la’ós ema presiza mai iha biblioteka no aula laran maibé kuandu nia iha tempu livre nia bele asesu mós produsaun vizual ne’e liuhosi nia smartfone. entaun, nia objetivu dahuluk maka cnc ho cpa iha objetivu komun ida katak, oinsá mak tulun ita-nia estudante sira, atu hatene liután relatóriu chega,” nia dehan.
daruak, halo relatóriu ne’e ho asesivel ho maneira ida-ne’ebé mak tempu agora ne’e nesesita loos atu ema ne’ebé laiha tempu atu ba biblioteka, maibé ho telefone iha nia liman, nia bele asesu informasaun liuhosi youtube iha ne’ebé de’it, mentaun ida-ne’e bele tulun tebes sosiedade sira.
datoluk, filmazen “dezenhos animados” (kartun) ne’e bele halo sosiedade sira, respeita liután direitu humanu, hatene liután sá mak timor-leste nia istória pasadu.
“alende ne’e, sosiedade timor nia iha ukun an mai hosi ne’ebé no oinsa mak ita-nia nai ulun sira, bele tau asuntu ne’e iha polítika ida, atu depois ita bele lori duni sosiedade ne’e respeita direitus humanus, hadomi dame no iha sensibilidade ba ema ho ema,” nia dehan.
diretór ezekutivu, casa produsaun audivisuál (cpa), rui muakandala, agradese ba cnc tanba bele fó konfiansa ba cpa hodi prodús filmazen “desenhos animados” (kartun) kona-ba relatóriu chega.
“ita hotu hatene, oinsá cnc nia servisu inisiu ita hetan restaurasaun to’o agora. prosesu ida-ne’ebé kle’an loos no prosesu ne’ebé ajuda timor-oan barak, liu-liu iha luta ba direitu humanu. cpa mós sente iha nia misaun kiik-oan sira-ne’e, cpa nia vizaun atu sai lian ba ema lian la’ek sira, hanesan mós luta ba direitu umanu. entaun, ida-ne’e hanesan koinsidensia ida ba ita-nia parseiru, maibé koinsidensia ida-ne’ebé mak ita haree hodi fó valór boot ba ita oinsá la’o ba oin, oinsá atu hala’o ita idak-idak nia misaun,” nia hateten.
entretantu, asina akordu kooperasaun prodús vídeo “desnhos animados” (kartun) ne’e durasaun fulan tolu (3) ho totál orsamentu hamutuk 6000-resin.
ministériu turizmu komériu no indústrua (mtki) realiza kompetisaun soru tais ba feto foin-sa’e sira hodi promove eransa kulturál, hahú iha loron 06 to’o 11 abril.
kompetisaun ne’e hetan partisipasaun hosi grupu lima hanesan  grupu welera, habura kultura 1,  haburas 2, feto forte no brok we, ne’ebé vensedór dahuluk mak grupu welera ho valór 86,9, vensedór daruak grupu haburas kultura ho valór 85,6, no datoluk grupu feto forte ho valór 81,9.
tuir koordenadór programa dezenvolvimentu tais hosi mtki,  antónio da costa, atividade ne’e nu’udar parte ida atu prezerva no promove tais.
“ministériu haree tais kultura no indústria sei konserva hosi munisípiu ida-idak, nune’e parte ministériu sei promove tais hodi mutiplika ekonónia sai forsa ekonomia. bainhira munisípiu hotu maka soru tais, entaun sei aumenta rendimentu ba komunidade,” koodenadór programa hateten ba agência tatoli,  iha kompetisaun soru tais nível munisípiu viqueque, iha suku uma kiik, postu administrativu viqueque villa, segunda ne’e.
vensedór dahuluk hetan osan hamutuk $200 ho sertifikadu inklui partisipa kompetisaun iha nasionál iha maiu 2022, vensedór daruak hetan osan $150 ho sertifikadu no datoluk hetan osan $100 ho sertifikadu.
 16 dezembru, unesco sei anunsia “tais” sai patrimóniu kulturál-immateriál mundiál
antes ne’e, tais timor leste rejista ona iha  united nations educational, scientific and cultural organization (unesco), nune’e tinan 2022 to’o 2025 governu sei halo prezervasaun no promove tais.
“objetivu hosi inisiativa ne’e hodi tais la’o ba oin, ita presiza iha rezolusaun hosi governu, hodi hateten funsionáriu, estudante no organizasaun sira tenki utiliza tais hanesan uniforme, atu tais ne’e bele folin. entaun ita kria katak ema iha munisípiu bele soru tais no feto barak sei envolve,” nia tenik.
hasa’e kualidade tais
aleinde ne’e, parte ministériu iha hanoin atu hamosu fábrika transforma tais ba roupa, ne’ebé sei loke kampu serbisu ba ema hotu.
“bazeia ba dadus, funsionáriu públiku iha timór kuaze 60.000, bainhira sira suku roupa ba tinan rua ka tolu, grupu soru tais bele hetan oportunidade ba negósiu boot,” nia tenik.
seluk mak prodús farda uniforme ba estudante sira tanba durante ne’e sosa farda eskola hosi indonézia.
“mtki esforu hamutuk ho liña ministeriál hodi envolve ajénsia fundasaun alola no timor aid hodi kapasita grupu soru tais ho kualidade no kr tais labele sai. ami kapasita ona feto barak hasa’e kualidade tais,” nia realsa.
nune’e, koordenadór programa husu ba inan sira hosi munisípiu viqueque atu hanorin oan feto sira apreende soru tais .
“tais rejista ona iha unesco, tanba ne’e ita tenki hadomi tais no prezerva nafatin tais. entaun ita tenke pasa matenek ba oan feto sira, atu tais ne’e la’o nafatin ba oin, foin sa’e tenki otimista apreende soru tais tanba tais ne’e la’ós uza ba kultura de’it,” nia hato’o.
iha fatin hanesan, administradór postu viqueque villa,  duarte soares brandão, hato’o mensajen ba grupu sira ne’ebé sai vensedór ba kompetisaun soru tais labele hanoin to’o iha ne’e de’it, maibé tenki fó hanoin ba oan sira tenke aprende soru tais.
“ita-nia kultura labele lakon. bainhira oan sira la aprende agora, maka ita-nia kultura sei lakon  tanba ita la hatene. iha kompetisaun hanesan soru tais presiza envolve grupu barak tanba dadaun grupu lima de’it maka partisipa. tanba ne’e, husu ba mtki karik ba futuru realiza tan  kompetisaun tenki envolve grupu soru tais sira iha munisípiu viqueque,” koordenadór salienta.
kandidadu prezidente repúblika ba períodu 2022-2027 ho númeru sorteiu 16, mariano assanami sabino lopes, hateten atu manan ka lakon ne’e nia entrega ba povu mak deside iha eleisaun prezidensiál 2022.

“ohin, ita entrega povu deside buat ida-ne’ebé ami atu halo ko’alia tiha ona iha fatin hotu hodi hato’o mensajen inan-aman ho joven sira, tan ne’e apresia tebes saida mak desizaun povu nian, ita labele deklara uluk saida mak desizaun povu nian no laiha kandidatu ida mak hatene ona katak nia manan ne’e la loos. se nia halo buat ruma iha kotuk mak garante nia manan ona, ne’ebé ita entrega ba povu mak hili,” asanami hato’o lia hirak ne’e ba jornalista sira hafoin ezerse votu iha sentru votasaun eskola primária iha aldeia transporte aero de timor bairru pite, suku bairru pite, postu administrativu don aleixo, munisípiu dili, sábadu ne’e.
tanba ne’e, nia dehan, atu manan ka lakon rezultadu saida de’it ne’e direitu povu nian ezerje ho demokrátiku fundamentu povu nian, nune’e parte hotu tenke respeita.
nia agradese ba maromak no erói hotu tanba buat la’o di’ak iha eleisaun no ema hotu hein de’it respeitu ba povu ida-idak ezerse nia direitu demokrátika ba vota, tan ne’e sé de’it mak povu fó komfiansa nia mak prezidente repúblika ne’ebé lori povu hotu nia lian.
“kandidatu sé de’it mak eleitu sai prezidente repúblika, ba ema tomak halakon diskriminasaun labele kór polítika tanba xefe estadu mak garante indepedente nasionál. katak, garante sidadaun nia direitu atu moris livre ho hakmatek. povu nia votu mak transforma ba ukun hodi lori dezenvolvimentu nasaun ba oin,” nia dehan.
iha prosesu festa demokrásia ne’e povu ezerse sira-nia direitu votu ba tinan lima dala ida, katak prezidente repúblika eleitu atu bele garante no lori dezenvolvimentu nasaun ba oin.
eleisaun ne’e hetan observaaun hosi observadór nasionál, internasionál, fiskál hosi kandidatu sira, brigadista, ofisiál eleitorál hosi sekretariadu tékniku administrasaun eleitorál (stae), komisaun nasionál eleisaun (cne, sigla portugés) no hetan seguransa másimu hosi polísia nasionál timor-leste (pntl).
 ministériu saúde (ms), relata kazu pozitivu foun na’in-rua, rekuperadu laiha no kazu ativu 16.
“ohin kazu detetadu foun rua, rekuperadu laiha no kazu ativu 16,”diretora jerál prestasaun saúde odete da silva viegas  liuhosi nota ne’ebé agência tatoli asesu, kinta ne’e. 
nune’e, hahú 21 marsu 2020 to’o 23 juñu 2022 iha kumulativu kazu konfirmadu 22.947 no óbitu 133.
hosi horisehik mai ohin, laboratóriu nasionál saúde halo teste pcr 69,  kompostu vijilánsia sentinela laiha, rastreiu ba kontaku  laiha, rastreiu aleatóriu ida, viájen internasionál 68 no follow up iha kuarentena laiha.
alende ne’e, totál teste pcr ne’ebé halo iha 22 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 32, hanesan maubisse laiha, maliana  laiha, viqueque laiha, suai  laiha, baucau laiha ermera laiha, raeoa laiha, hngv 32,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 23 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,0%) no kumulativu 2ª doze iha dili (83,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,1% no simu ona doze daruak 74,3%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 23 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu rekuperadu na’in-rua no ativu 14
ministériu asuntu parlamentár no komunikasaun sosiál (mapkoms) hamutuk ho sekretária estadu komunikasaun sosiál (sekoms) liuhosi dirasaun nasionál promosaun dezenvolvimentu média lokál (dnpdml), kuarta ne’e realiza formasaun ba jestór rádiu komunidade 17 ho tema “utilizasaun software no live report iha rádiu hodi hasa’e kualidade informasaun”.

diretór nasionál promosaun dezenvolvimentu média lokál, jose da costa, hateten mundu ohin loron mundu modernu, entaun jestór rádiu sira tenke adapta ona sistema sira-ne’e tanba ohin loron ema ba ona iha youtube no podcast entaun liuhosi formasaun ne’e formadór sira bele fahe sira-nia esperiénsia ba formandu sira, nune’e sira bele utiliza software hirak ne’e iha sira-nia atividade servisu.
“objetivu prinsipál hosi formasaun ne’e mak atu bele hasa’e tan koñesimentu sira-nia ba divulgasaun informasaun no knál sira-ne’ebé eziste iha mundu ohin loron,” jose da costa, hateten lia hirak ne’e iha ninia diskursu serimónia abertura formasaun “utilizasaun software no live report iha rádiu hodi hasa’e kualidade informasaun” ba jestór rádiu komunidade 17, iha hotel jl-villa, dili, kuarta ne’e.
aliende, hasa’e koñesimentu ba divulgasaun informasaun, objetivu seluk hosi formasaun ne’e mós atu hasa’e jornalista sira-nia koñesimentu, nune’e bele partisipa reportajen direta iha eleisaun.
“liuhosi formasaun ne’e, ita bele prevene informasaun falsu ne’ebé durante ne’e ita-nia sosiedade sira konsumu, tanba dala barak ita-nia publikasaun sira liuhosi mídia dala ruma la apar ho situasaun reál ne’ebé iha. entaun, ita-boot sira mós iha knar importante atu bele prevene situasaun sira hanesan ne’e,” nia dehan.
tanba ne’e, espera katak ho formasaun ne’e formandu sira bele utiliza ona software liu-liu iha dijitál ba konteúdu públikasaun iha sira-nia mídia ne’ebé sira haknar an bá, nune’e bainhira ramata formasaun ne’e jornalista sira bele aumenta ona kuantidade programa ne’ebé sira halo iha sira-nia estasaun rádiu ida-idak.
jestór rádiu komunidade tokodede liquiça, eduardo exposto, hateten nia parte mai partisipa iha formasaun ne’e tanba durante ne’e rádiu komunidade estasaun 16 mós publika informasaun liuhosi online.
“entaun, liuhosi esperiénsia ne’ebé hetan iha formasaun ne’e, ami sei servisu makaas liuhosi públikasaun notisia online tanba parte governu mós tau fundu uitoan ba online nian, tanba ne’e ami mantein nafatin atu publika informasaun kona-ba saida de’it mak akontese iha munisípiu no asuntu ruma ne’ebé komunidade sira enfrenta, ami kontinua nafatin halo publikasaun liuhosi rádiu online,” nia dehan.
entretantu, formasaun ne’e hala’o durante loron rua ne’ebé hahú hosi kuarta (06/04) ne’e sei termina iha kinta (07/04) ne’e.
enkuantu, jestór rádiu komunidade 17 ne’ebe partsipa iha formasaun ne’e kompostu hosi jestór rádiu komunidade tokodede liquiça, jornalista rádiu liberdade, jestor rádiu manatuto, jestora rádiu atauro no sira seluk.
parlamentu nasionál, segunda ne’e, aprova ona projetu lei númeru 42/v (4a)- kona-ba responsabilidade prezidente repúblika iha finál globál ho votu a-favór 35, kontra 24 no abstensaun 0.

 pn aprova projetu lei responsabilidade prezidente repúblika iha jeneralidade
“nune’e projeitu lei númeru 42/v (4a) responsabilidade prezidente repúblika aprovadu iha finál global,” prezidente parlamentu nasionál, aniceto longuinhos guterres lopes, deklara iha plenária parlamentu nasionál, segunda ne’e.
nune’e,komisaun a ne’ebé trata asuntu justisa no konstituisional sei halo redasaun finál hafoin sei haruka ba prezidente repúblika mak iha kompeténsia atu promulga ka veta.
preámbulu projetu lei responsabilidade prezidente repúblika mak prezidente repúblika responde ba krime prátikadu iha exersísu funsaun no violasaun klara no grave, obrigasaun konstituisional perante supremu tribunál justisa inisiativa hosi parlamentu nasionál, tuir termu iha konstituisaun artigu 97.
 distinsaun  ne’e afirma fundamentu autónomu ba efetivasaun responsabilidade prezidente repúblika, ne’ebé bele lori destituisaun.
exersísiu ne’e interresa konsidera kódiku penál prevee krime prátika iha exersísiu funsaun públika, norma aplikavel ba krime prátikadu iha exersísiu funsaun pr.
objetu prezente lei estabelese rejime jurídiku responsabilidade pr hosi krime komete iha exersísiu funsaun ka violasaun klara no grave obrigasaun konstituisional, no prezente lei define konduta típika krime komete iha exersísiu funsaun hosi pr estabelese respetiva sansaun.
projetu lei ne’e iha artigu hamutuk 30, hahú hosi kapítulu i dispozisaun jerál ho nia artigu rua, kapítulu ii tramitasaun prosedimentu komun ho artigu hitu, kapítulu iii krime kometidu iha exersísiu funsaun prezidente repúblika, sesaun i dispozisaun jerál ho artigu tolu.
sesaun ii dispozisaun penál espesiál ho artigu 10, sesaun iii dispozisaun espesiál prosesu penál ho artigu tolu, kapítulu iii violasaun klara no grave obrigasaun konstituisional ho artigu haat no kapítulu v dispozisaun finál ho artigu rua.
projetu lei ne’e asina hosi deputadu fretilin, joaquim dos santos, deputadu plp, francisco de vasconselos no deputadu khunto, luís roberto.
 pn inisia projetu-lei kona-ba responsabilidade prezidente repúblika
parlamentu nasionál, tersa ne’e, halo aprovasaun iha finál globál proposta lei númeru 36/v(4ª) prosede primeira alterasaun lei númeru 24/2021, 24 novembru, ne’ebé prosede primeira alterasaun lei númeru 10/2004, 24 novembru, lei sistema saúde no aprova medida exesional temporáriu vijilansia sanitária resposta pandemia covid-19.
 pn altera lei sistema saúde iha jeneralidade
liu hosi diskusaun ne’e, pn halo aprovasaun iha finál globál ho votu a-favór 35, kontra 0 no abstensaun ida (1).
“nune’e proposta lei númeru 36/v(4ª) ho alterasaun sira hotu aprovadu,’’ prezidente parlamentu nasionál, deputadu aniceto longuinhos guterres lopes, deklara liu hosi plenária, tersa ne’e.
ho aprovasaun ne’e komisaun f trata asuntu saúde, seguransa sosiál no igualidade jéneru sei halo redasaun finál hafoin envia ba prezidente repúblika hodi promulga ka veta tuir kompeténsia ne’ebé iha.
iha diskusaun ne’e deputadu proponente felix da silva, maria barreto, ernesto dudu, cidalia mesquita ho helena belo, aprezenta proposta haat ba alterasaun.
proposta númeru 1 ho alterasaun iha artigu 1, aumenta tan alinéa a (prorogasaun vijénsia), vijensia artigu 3 lei númeru 24/2021, 19 novembru, proroga ba periódu loron 120, laiha prezuiju renovasaun foun.
proposta númeru 2, ho proposta alterasaun artigu 1 objetu, prezente lei determina renovasaun medida exesional no temporáriu vijilánsia sanitária responde pandemia covid-19 aprova hosi lei númeru 24/2021, 19 novembru, ne’ebé ho justifikasaun indika forma objetiva ba objetu lei konforme determina mellora regra lejístika.
proposta númeru 3 alterasaun artigu 2 (entrada em vigor), prezente lei tama iha vigór iha loron tuir mai hosi nia publikasaun.
proposta númeru 4 ba alterasaun ba títulu no preamblu lei ho nia justifikasaun propoin altera títulu proposta lei númeru 36/v (4ª) ho maneira evidénsia nia objetivu eskluzivu propogasaun períodu vijénsia dispostu iha artigu 3 lei númeru 24/2021, 19 novembru.
propoin altera preamblu ho forma reflete ratio lejislativa estebelese hahú lei númeru 24/2021, 19 novembru, determina períodu vijensia loron 120 ba medida exesional no temporáriu ba kombate covid-19.
iha fatin hanesan, ministra saúde, odete maria freitas, hateten restrisaun ne’ebé deskreve iha lei ne’e tanba ba tuir organizasaun mundiál saúde (oms) to’o agora seidauk deklara katak timor-leste no nasaun sira iha mundu katak covid ramata ona.
tanba ne’e, ho aprovasaun lei ne’e prorogasaun atu implementa nafatin medida exesional temporáriu vijilánsia sanitária resposta ba prevensaun covid-19 hanesan distánsia sosiál no fizíku, sai hosi uma  uza máskara ho medida sira seluk hanesan iha aeroportu viajen hosi estranjeiru mai rai laran.
“mezmu iha implementasaun dezafiu maibé regra sira kontinua aplika nafatin tanba covid-19 ho tan virus foun omicron seidauk ramata,” nia hateten.
 ms propoin halo alterasaun lei sistema nasionál saúde
unidade patrullamentu fronteira (upf) akompaña hosi ekipa autoridade aduaneira (aa)/alfandega no kuarentena postu batugade halo destruisaun ba manu madena sia, ne’ebé  komunidade hatama via dalan ilegál liuhosi área mota-ain, suku batugade, postu administrativu balibo, munisipiu bobonaro.
komandante upf, superintendente polísia, euclides belo, hateten, ministeriu agrikultura no peskas (map), iha fulan dezembru tinan kotuk ofisialmente halo ona lansamentu ba manu futu tipu madena hosi indonézia atu limite importasaun ilegál no legaliza emprezáriu ne’ebé de’it bele hatama, maibé komunidade kontinua viola hodi hatama sein justifikasaun.
notísa relevante: map: lansa importasaun manu-futu atu kombate hatama ilegál
“komunidade ne’ebé kontinua halo importasaun ba kualker tipu animál liuhosi dalan ilegál hosi fronteira tenke asume responsabilidade hodi hatán ba justisa,” komandante upf informa liuhosi nota ne’ebé agência tatoli asesu, sábadu ne’e.
 aleinde ne’e, komandante upf husu ba emprezáriu lokál sira atu labele utiliza komunidade iha área fronteira hodi atinje lukru boot ba interese pesoál.
“governu hala’o papél hanesan órgaun reguladór hodi fasilita importasaun, maibé polísia nasionál timor-leste (pntl) mós ejize kooperasaun ba empreza hodi hatama reseita ba kofre estadu liuhosi dalan formál tuir lei kuarentena timor-leste nian, tanba ita lakoli manu sira ne’e nia finalidade ba fali komersiál ilegál nian,” nia klarifika.
maski nune’e, nia apresia ba vontade ekipa integradu ne’ebé hala’o serbisu hamutuk hodi halo destruisaun ba manu madena.
“ha’u hakarak agradese ba ekipa servisu integradu ne’ebé akompaña halo detruisaun ba manu futu ilegál sira no sai mós sasin katak evidénsia sira ne’e ofisialmente ita sunu ona, nune’e labele sai fali problema ba ita iha futuru, tanba ita hotu iha responsabilidade hanesan ekipa integradu iha ne’e,  atu asegura la’ós de’it ema maibé mós fó atensaun ba protesaun moras seluk hosi animál ne’ebé bele prejudika saúde publika,” euclides belo dehan.
instituto nasionál saúde (ins)  ho organizasaun são joão de deus fó formasaun ba jerente saúde na’in 23  hodi  kontinua hasa’e sira ninia kapasidade no abilidade ba mudansa  implementasaun  planu estratejiku iha ida-idak nia instituisaun.

diretóra ins, domingas da costa pereira hatete, são joão de deus nu’udar parseiru ins ne’ebé durante ne’e fó ona formasaun  ba jerente  saúde.
“são joão de deus hanesan parseiru ne’ebé mak durante fó formasaun  ba jerente  saúde sira ne’ebé servisu iha ospitál nasionál  guido valadares (hngv), ospitais  referais, servisu saúde  munisípiu  no ministériu saúde  inklui  mós servisu autonomu sira. tanba sira, mak save ba mudansa implementasaun,” dehan diretora ne’e  iha ninia  diskursu ba  serimonia  treinamentu jerente saude iha salaun ins comoro, segunda ohin.
nia dehan, iha tinan 2022, são joão de deus  hetan apoiu finanseiru  husi kompañia  santos   no  kontinua fó formasaun  saúde ba  grupo rua  no kada partisipante  iha na’in 23 too 25. formasaun ne’e  hahú iha semana  ida ne’e nia laran.
“husi instituto  nasionál saúde  ho nia kompetensia no esforsu  atu buka rekursu sufisiente  atu kapasita  jerente saude sira iha nivel hotu-hotu,” nia relata.
iha fatin hanesan,  country manager viqueque husi  organizasaun são joão de deus, lorenco  camnahas dehan, formasaun ba jerente saúde importante tebes  iha sistema saúde. nune’e    oinsá bele oferese ho  kuidadu saúde  ba populasaun timor laran tomak.
“kursu ne’e sei aprende iha área tolu oinsá atu hadia kualidade, iha parte lideransa, nomós iha jestaun  no rekursu umanus.  importante tebes  atu  kuidadu saúde tanba ita boot sira bainhira  remata   formasaun sei fo konsulta ba  pasiente sira iha sentru saude ho kuidadu,” nia dehan.
nune’e mos representante organizasaun mundiál saúde iha timor leste, arvind mathur dehan, programa formasaun jestór saúde responde ba estratejia ministériu  saúde  oinsa atu desenvolve  rekursu umanu saúde ne’ebé hakerek iha planu estratejia nasionál  seitór saúde tinan 2021-2030 no alinã ho estratejia rekursu umanu  tinan lima nian.
“ita tenki hatene katak kapasidade jestaun no lideransa iha serbisu saúde ne’e importante hanesan parte kritiku ida husi implementasaun no mantein asistensia saúde ne’ebé  kualidade ba pasiente,”nia hateten.
nune’e mós minstra saúde , odete maria freitas belo subliña, kapasidade lideransa no jestaun iha setór servisu saúde sira mak parte esensiál ba implementasaun no mantein kuidadu hodi asegura pasiente seguru no seguransa ba pesoál saúde sira. evidensia hatudu katak hahalok lideransa no jestaun sira ne’ebé efikás iha setór kuidadu saúde iha relasaun ho pasiente nia melloramentu seguransa no esperiensia.
“programa formasaun ba jerente saúde atu fó apoiu ba ministeriu saúde   atu responde ba sira nia responsabilidade profisionál. ida ne’e atu oinsa bele  lidera no jere servisu kuidadu saúde ho mekanizmu ne’ebé efetivu no efisiente hodi nune’e bele envolve mos sira iha pratika bazeia ba evidénsia ne’ebé lori sira ba aprendizajen no dezenvolvimentu karreira iha sira-nia moris tomak,” nia dehan.
 tuir dadus estatístika hosi ministériu saúde (ms) liuhosi diresaun nasionál saúde públika liuliu departamentu vijilánsia epidemolojia, hahú fulan-janeiru to’o domingu horisehik (13/02),   pasiente dengue sa’e ba 2.004 no  konsege hamate labarik na’in-30.
“situasaun kazu dengue iha timor-leste hosi janeiru mai too horiseik hamutuk kazu 2.004 no kumulativu óbitu na’in 30,” refere nota ne’eb’e agência tatoli asesu ohin.
maioria kazu ne’e deteta husi munisípiu dili ho totál 1.290, baucau 82, manatuto 132, covalima 68, ermera ho kazu 85, manufahi 83, viqueque 44, ainaro 27, liquiça 51, aileu 46 no bobonaro 30 lautem 63 no raeoa tolu.
munisípiu dili nafatin rejista kazu ne’ebe a’as iha primeira semana  to’o sesta semana fulan fevereiru 2022, ho totál kazu 1.290 kazu. nune’e  haree ba kada loron kazu aumenta bebeik husi munisípiu dili.
to’o ohin loron  hahú semana dahuluk fulan janeiru tinan 2022, kazu dengue  hosi  postu administrativu dom alexo iha  684, cristo-rei 277, vera-cruz 142, no nain feto 151.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 273, klínika fatumeta 180, sentru saúde comoro 375, sentru saúde vera-cruz 55, sentru saúde formoza 192, sentru saúde becora 158 klinika madre eliza ida, sentru saúde atauro 11, sentru saúde metinaro 2, klínika bairru-pité 21, no klínika motael na’in-rua.
apela ba populasaun
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
aimoruk fomigasaun iha portu dili
entertantu, diretór ezekutivu servisu autonómu medikamentu no ekipamentu saúde (sames), santana martins informa, produtu fomigasaun ne’ebé kompaña austrália halo akizasaun to’o ona timor leste.
diretór ezekutivu servisu autonomu medikamentu no ekipamentu saúde (sames), santana martins. francisco sony
“ita-nia fumigasaun ne’e  foin to’o iha portu dili iha loron 11 fevereiru, nune’e ita trata hela oinsá atu lori sai husi portu tanba informasaun ne’e hosi parte dfat austrália liberta husi portu  mak sira entrega ba ita hodi halo distribuisaun,” diretór sames hateten ba agência tatoli iha nia kna’ar fatin, kampu-alór.
governu sosa kuantidade fumigasaun litru 1.000 no sei mai tan iha fulan-marsu ho litru 1.600 tan tanba ai-moruk abate sei sufisiente hela liuhosi apoia parseiru sira.
“ita estoke laiha mak malathion de’it, maibé abate sufisiente ba distibuisaun, nune’e iha fulan marsu mak transporta fali aimoruk abate,” nia akresenta.
ministériu saúde liuhosi sames halo kontratatu ho kompañia australianu atu sosa aimoruk fumigasaun no abate ho orsamentu $51.000.
 surtu dengue: óbitu na’in-30 no pasiente sa’e ba 1.937
xefe delegasaun observadór hosi comunidade países língua portuguesa (cplp), josé guerreiro alves primo, apela ba povu timor-leste (tl) atu partisipa másimu iha eleisaun prezidensiál ne’ebé hala’o iha loron 19 marsu 2022.

“ami-nia solidariedade ba povu timor-leste no mensajen ba povu timor-leste enkoraja  partisipa másima iha eleisaun prezidensiál tanba povu nia votu mak soberanu aas liu entaun sei hili kandidatu ne’ebé loos atu lidera nasaun. fó apoiu tomak espera eleisaun ne’e sei di’ak liután ho eleisaun sira liu ba,” xefe delegasaun cplp ne’e hateten, ba jornalista sira hafoin ramata sorumutu ho prezidente repúblika, francisco guterres lú olo, iha edifísu palásiu prezidensiál nicolau lobato, bairu pite, sesta ne’e.
durante sorumutu ekipa delegasaun hato’o sira-nia prezensa hanesan observadór ba eleisaun prezidensiál  eleisaun iha tl ba xefe estadu.
“objetivu enkontru ne’e atu manifesta ami-nia prezensa iha territóriu atu fó solidariedade cplp kada estadu membru ba povu timor-leste,” nia dehan.
hanesan ekipa observador hodi observa prosedimentu autoridade timor-leste ba realizasaun prosesu eleitorál tuir prosedimentu no lei ne’ebé iha ho loos no demokrátiku hodi garante transparánsia.
nia dehan, tuir observasaun durante kampaña jeralmente nota katak la’o di’ak partisipa másimu hosi sidadaun no joven no espera kondús nafatin pás ho estabilidade iha loron eleisaun 19 marsu 2022 sai susesu eleisaun ba demokrásia nasaun nian.
nia observa mós timor-leste garantia demokrásia tanba kandidatu kompete eleisaun iha feto mós iha no foinsa’e barak, nune’e ekipa delegasaun haree progresu di’ak ba demokrásia.
enkuantu, kompozisaun membru observadór cplp hamutuk na’in-16 ne’ebé reprezenta hosi estadu membru nasaun cplp hotu.
 servisu autónomu medikamentu no ekipametu saúde (sames), hahú hosi tinan 2019 too 2021, konsege distribui aimoruk dexamethasone no simvastatin tablet hamutuk 245.0000, ne’ebé laiha kualidade ba fasilidade saúde iha territóriu nasionál.
hosi totál tablet 245.000, kompostu hosi aimoruk dexamethasone ho tablet hamutuk 25.000 no simvastatin  tablet hamutuk 220.000. 
 laiha kualidade, ms apela labele fó aimoruk “dexamethasone no simvastatin” ba pasiente
diretór ezekutivu serbisu autónomu medikamentu no ekipamentu saúde (sames), santana martins. francisco sony.
“iha tinan 2021, ita sosa aimoruk sinvastatin tablet hamutuk 360.000, ne’ebé konsege distribui ba fasilidade saúde iha territóriu nasionál hamutuk tablet 220.000. nune’e restu tablet hamutuk 140.000 mak agora iha armazein sames, no halo ona suspensaun distribui tanba laiha kualidade,” diretór ezekutivu servisu autónomu medikamentu no ekipamentu saúde (sames), santana martins informa ba agência tatoli iha nia knaaar fatin-kampu alór-dili, foin lalais ne’e.
diretór santana, informa kona-ba aimoruk dexamethasone tablet hamutuk 25.000 ne’e, konsege distribui hotu ba fasilidade saúde iha territóriu nasionál.
“aimoruk dexamethasone ita sosa iha tinan 2019, maibé aimoruk ne’e too iha timor leste iha fulan marsu 2020 ho tablet hamutuk 25.000.  nune’e ita konsege halo distribuisaun ba fasilidade saúde sira hotu. tanba ne’e aimoruk ne’e nia-estoke iha armazein laiha ona,” nia akresenta.
maski, nune’e responsavél ne’e la sita totál orsamentu hirak mak konsege gasta ba sosa aimoruk tipu rua ne’ebé laiha kualidade ne’e hosi nasaun índia.
diretór ne’e dehan hato’o ona relatóriu ba ministra saúde, maibé to’o oras ne’e seidauk iha orientasaun ruma ba fasilidade saúde atu rekolla aimoruk tipu rua ne’ebé laiha kualidade.
“ami informa verbalmente liuhosi mídia sosiál hanesan whatsapp no facebook ba fasilidade saúde atu suspende no labele fó ba pasiente atu konsumu. husu atu rai iha nia fatin to’o iha orientasaun mak tun ba rekolla hodi halo destruisaun,” nia afirma.
sentru saúde comoro. egas cristovão.
iha fatin ketak, xefe sentru saúde comoro, emelia sousa, hateten too oras seidauk simu pedidu hosi servisu saúde munisípiu dili atu suspende aimoruk dexamethasone no simvastatin ne’ebé laiha kualidade.
“ami simu duni aimoruk ne’e hosi sames, maibé ha’u seidauk hatene loos informasaun kona-ba suspensaun aimoruk tipu rua ne’e hodi fó ba pasiente sira,” nia afirma
nia hatutan “aimoruk ne’e ami  estoke  iha hela, maibé karta seidauk to’o iha ami nia liman kona-ba atu suspende aimoruk.  maibé karik tempu badak ami simu pedidu ami sei la fó ba pasiente sira atu konsumu”.
 ms suspende distribuisaun aimoruk “dexamethasone no simvastatin” ba fasilidade saúde
iha ámbitu selebrasaun aniversáriu polísia nasionál timor-leste (pntl) ba da-xxii, komandu lautém halo asaun karidade liuhosi fahe nesesidade bázika ba ema kbiit laek na’in-sanulu.
komandante pntl munisípiu lautém, superintendente polísia, antónio rego fernandes, hateten, inisiativa ne’e hodi apoiu ai-han oituan ba maluk sira ne’ebé presiza tulun.
“apoiu ne’e hanesan karidade ne’ebé ita halo hodi komemora loron páskua, tanba ita halo ne’e iha tempu kuarezma,  no haree ba tinan rua tuiuir malu ita la komemora loron pntl tanba covid-19 no tinan ida-ne’e ita foin komemora, entaun lolo liman ba malu ajuda komunidade ne’ebé kbiit laek, nune’e mós ita responde ba ita-nia moto pntl lautém nian ne’ebé hateten, hamutuk lautém forsa, forsa lautém hamutuk bele,” superintendente polísia, antónio rego fernandes, hateten, iha komandu pntl, lautém, domingu ne’e.
apoiu nesesidade bázika ne’ebé membru polísia fó ba komunidade mak hanesan, foos, mina, mie, manta, sabaun, deterjente, máskara no seluk tan.
 komandante pntl lautém iha esperansa membru hakat metin liután ba povu
benefisiária asaun karidade, aligéncia da conceição, agradese ba pntl lautém ne’ebé fó ona apoiu ba sira.
“oituan ka barak ha’u agradese ba ekipa polísia lautém ne’ebé fó ona ajuda ne’e, ita labele haree ba valór kiik ka boot, maibé ita haree asaun karidade ne’ebé halo iha tempu kuarezma. ida-ne’e mak importante,” nia tenik.
pntl lautém halo asaun karidade ne’e hamutuk ho sekretáriu estadu kooperativa, elizário ferreira.
ministériu koordenadór asuntu ekonómiku (mkae), realiza reuniaun datoluk komisaun interministeriál adezaun timor-leste ba organizasaun mundiál komérsiu (omk) hodi fó apresiasaun ba serbisu ekipa téknika ne’ebé prepara dokumentu molok aprezenta iha reuniaun altu nível.
ministru koordenadór asuntu ekonómiku, joaquim amaral, entrega livru atividade komisaun interministeriál adezaun timor-leste ba omk ba vise-ministru finansa, antónio freitas, iha timor-plaza, segunda (04/04). francisco sony
“ohin ita halo apresiasaun ba dokumentu, ne’ebé ekipa téknika prepara ona antes submete ba konsellu ministru no lori ba reuniaun grupu traballu iha loron 29 abril iha jenebra,” ministru koordenadór asuntu ekonómiku, joaquim amaral, hateten iha timor-plaza, segunda ne’e.
dokumentu hirak ne’e iha pontu neen hanesan elementu grupu traballu, pergunta adisionál hosi estadu membru omk, tabela apoiu setór agrikultura, lista medida sanitária, planu asaun legislasaun no nota akompañamentu.
 komisaun interministeriál atualiza serbisu adezaun timor-leste ba omk
adezaun ba organizasaun mundiál ne’e tanba haree ba antes ne’e timor-leste adota merkadu livre ne’ebé halo atividad negósiu ho país barak.
ministru koordenadór asuntu ekonómiku, joaquim amaral. francisco sony
“nune’e bainhira timor-leste tama omk, nia vantajen mak bainhira iha disputa ruma entre ita-nia setór privadu ho parseiru sira hosi rai-li’ur, organizsaun ne’e serve atubele rezolve disputa sira entre komérsiu multilaterál no bilaterál nian,” ministru esplika.
nune’e, rekursu ne’ebé timor-leste iha atu hola parte iha organizasaun mundiál ne’e mak merkadu iha produtu importante rua  mak tenke kuidadu hanesan servisu no produtu agríkola inklui rikusoin rai hanesan mina-rai sira.
“ita tenke prepara-an ba nível bilaterál no multilaterál, tanba ita sei liga ho kompañia multinasionál sira, nune’e bainhira ita hakarak proteje merkadu no produtu sira, ita tenke prepara estratejia natón atubele iha faze negosiasaun no ita avansa ho marjen ne’ebé ita hakarak,” nia dehan.
dokumentu sira ne’ebé aban bainrua vinkula estadu halo negosiasaun ho rai seluk, tinan ne’e tama ona faze negosiasaun ho país ne’ebé interese ba merkadu produtu no bens,” governante ne’e informa.
durante ne’e timor-leste hamutuk ho país 22 seluk sai observadór hodi akompaña prosesu no kumpre rekezitu hodi sai membru hanesan ho nasaun 164 sira seluk.
hanesan país observadór, governu estabelese grupu traballu ba omk hanesan komité traballu hodi halo preparasaun, negosiasaun, prienxe rekezitu no tuir enkontru koordenasaun ho estadu membru.
adezaun ba organizasaun mundiál ne’e ho hanoin ida katak governu bele halo parseria ho setór privadu nasionál no internasionál atu loke kampu traballu ba timor-oan.
omk hanesan organizasaun ne’ebé regula komérsiu entre país sira ho objetivu atu garante katak atividade komersiál hotu la’o ho forma fasil, livre, previzível no posível.
 ministériu saúde relata, kazu detetadu pozitivu foun laiha, rekuperadu haat no kazu ativu 10.
“ohin kazu detetadu foun  laiha, rekuperadu haat no kazu ativu 10,” diretora jerál prestasaun saúde odete da silva viegas, hateten  liuhosi nota ne’ebé agência tatoli asesu, domingu ne’e.
nune’e, hahú 21 marsu 2020 to’o 03 abril 2022  iha kumulativu kazu konfirmadu 22.832 no óbitu 130.
hosi horisehik mai ohin, laboratóriu nasionál saúde halo teste pcr  38,  kompostu vijilánsia sentinela laiha, rastreiu ba kontaktu laiha, rastreiu aleatóriu tolu, viájen internasionál 35 no follow up iha kuarentena laiha.
alende ne’e, totál teste pcr ne’ebé halo iha 02 abril 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 46 hanesan maubisse laiha,  maliana   neen, viqueque laiha, suai 17,  baucau laiha, ermera laiha, raeoa laiha, hngv  40,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 03 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (89,4%) no kumulativu 2ª doze iha dili (84,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,0% no simu ona doze daruak 73,0%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  03 abril  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
covid-19: kazu rekuperadu na’in-lima no ativu 14
parlamentu nasionál (pn), hato’o votu kongratulasaun (númeru 13/2022) ba loron restaurasaun indepedensia 20 maiu ho rezultadu votasaun a-favór 58 kontra no abstensaun 0.

“ho nune’e votu kongratulasaun no saudasaun ba loron restaurasaun indepedénsia 20 maiu aprovadu,” prezidente interinu parlamentu nasionál no atual vise prezidente pn, maria angelina sarmento, deklara liuhosi plenária pn, segunda ne’e.
komemorasaun loron ba restaurasaun indepedensia timor-leste 20 maiu ne’ebé proklama hanesan nasaun indepedente no soberanu, lejitimidade konfirma hosi povu forma livre no demokrátika, rekuñesimentu internasionál.
hafoin tinan 20, luta ba direitu inalienável auto-determinasaun, minutu balun depois 00h00  iha 20 maiu 2002 iha tasi-tolu, dili, hosi lian prezidente assembleia konstituiente, transforma parlamentu nasionál ho entrada vigór konstituisaun, francisco guterres lú olo, deklara restaurasaun indepedensia repúblika demokrátika timor-leste.
loron ne’e, sekretáriu jerál nasaun unida (onu), kofi annan, transfere podér ezekutivu administrasaun tranzitória nasaun unida (untaet) ba instituisaun repúblika demokrátika timor-leste.
mundu fó testamuña hasa’e bandeira timorense hanesan nasaun joven, no pose primeiru prezidente repúblika, xanana gusmão, ne’ebé komesa kapítulu foun iha istória timor-leste.
iha 20 maiu 2002 tama vigór konstituisaun repúblika demokrátika timor-leste (krdtl), lei fundamentál, manifestasaun direitu inalienável indepedésia no soberania, reprezentasaun konsiénsia koletiva povu timorense, baze konstrusaun estadu.
konstituisaun aprova hosi deputadu eleitu 88 asembleia konstituiente, konsagra prinsípiu karáteristika identidade timorense define nia rejiaun no mundu.
iha selebrasaun marka istória imperativu onra lidér sira iha diferensa frente oioin kombate hosi liberdade, feto no mane luta hodi hetan indepedénsia refere.
hafoin dekada ne’e nia laran reflesaun kona-ba perkursu ne’ebé la’o ba oin konstrusaun estadu no dezenvolvimentu
xefe bankada cnrt, duarte nunes, fó hanoin ba ema hotu atu lembra fila-fali loron ne’ebé importante ba ita.
xefe bankada khunto, olinda guterres, hateten 20 maiu hafanu fali timoroan hotu hodi hamutuk fó liman ba malu.
“seidauk to’o 20 maibé hakarak hato’o ha’u-nia parabéns ba povu tomak no mós ita parlamentu ho governu. ha’u husu mós deputadu/a bele mai hosi partidu keta-ketak maibé temi ona 20 maiu, ita ema ida de’it fó liman ba malu,” nia hateten.
ministériu asuntu parlamentár no komunikasaun sosiál (mapkoms) no plan international timor-leste, sesta ne’e, selebra akordu kooperasaun hodi proteje labarik no asegura labarik feto sira hodi goza direitu ba igualadade.
akordu ne’e, asina diretamente hosi ministru asuntu parlamentár no komunikasaun sosiál (mapkoms), francisco martins da costa pereira jerónimo ho country director plan international timor-leste, dillyana ximenes.
ministru asuntus parlamentares no komunikasaun sosiál (mapkoms), francisco martins da costa pereira jerónimo, hateten objetivu asina akordu ne’e atu governu prepara kondisaun, hanesan rádiu hodi sai hanesan meiu ida atu plan internasionál bele utiliza hodi disemina informasaun atu proteje ba labarik feto ne’ebé dala barak hetan problema.
“ita-nia objetivu prinsipál mak atu oinsá mak governu ho plan internasionál halo atividade ida atu foka protesaun, liu-liu ba labarik feto sira ho ita-nia inan-feton sira,” francisco martins da costa pereira jerónimo hateten ba jornalista sira, hafoin asina akordu kooperasaun ho plan internasionál iha salaun auditóriu prezidénsia konsellu ministru (pcm), dili, sesta ne’e.
kooperasaun ho durasaun tinan tolu (3), nune’e kooperasaun sei kontinua tanba antes ne’e kooperasaun iha ona maibé tanba kooperasaun ne’e ramata ona, entaun tenke asina fila-fali atu nune’e hala’o servisu ne’e ba oin.
“hein katak ho kooperasaun ida ne’e, ba oin ita dezenvolve di’ak liután saida mak ita hotu hakarak,” governante ne’e hateten.
entretantu, memorandu entendimentu ne’e nu’udar dokumentu ofisiál entre parte rua hodi hametin kooperasaun servisu iha área komunikasaun sosiál ho perspetiva protesaun ba labarik no asegura labarik feto goza direitu ba igualdade.
ho nune’e, plan international timor-leste disponivel estabelese kooperasaun ho mapkoms nu’udár orgaun soberania estadu foku ba integrasaun jéneru iha estratéjia komunikasaun sosiál estadu nian, hodi garante labarik feto nia direitu fundamentál integra iha prioridade nasionál.
sekretáriu estadu ambiente (sea) no ministériu agrikultura no peska (map), kinta ne’e, asina akordu kona-ba halo revitalizasaun no espansaun ba kafé iha munisípiu hitu.
munisípiu sira ne’ebé sei halo revitalizasaun no espansaun kafé ne’e ba munisípiu sira ne’ebé istórikamente iha kafé hanesan ermera, liquiça, aileu, ainaro, bobonaro, manufahi, manatuto.
sekretáriu estadu ambiente (sea), demétrio do amaral, hateten, inisiativa ne’e bazeia ba dekretu-lei númeru 27/2022 kona-ba programa renovasaun no espansaun área plantasaun kafé.
“programa atu halo revitalizasaun ba espansaun kafé ne’e iha orsamentu hamutuk milliaun $6,4,” sekretáriu estadu demétrio informa ba agencia tatoli, iha ninia knaar fatin, bebora.
 kada tinan map prevee $500.000 halo revitalizasaun ba plantasaun
orsamentu ne’e sei aloka ba renovasaun plantasaun kafé, ne’ebé iha dokumentu kontratu ne’e iha objetivu lima hanesan revitalizasaun kafé oan, espansaun ba kafé, kuda ai-horis ne’ebé fó mahon ba kafé, no espansaun ba plantasaun foun ne’ebé presiza ai-horis hamahon kafé, no konservasaun kafé laku-ten.
osan millaun $6,4 sei fahe ba parte rua, sea sei ezekuta 37% no map sei ezekuta 63%.
tuir governante ne’e, atu halo espansaun ba kafé iha dokumentu inísiu hamutuk ektare 10.000 ba tinan ida-ne’e.
iha fatin hanesan, ministru map, pedro dos reis, hateten, alvu ba orsamentu ratifikativu ne’e sei haree liu fatin ne’ebé istórikamente sira ne’ebé antes ne’e kafé iha maibé tanba okupasaun indonézia ema ta’a hotu no kuda fali ai-teka.
“entaun sei hasai fali ai-teka sira ne’e hodi halo fali espansaun ba pre-kondisaun atu nune’e bele halo espansaun. agora daudaun ita-nia kafé ne’ebé ita identifika ne’e hamutuk ektare 59.000 maibé ita identifika mós katak iha área barak mak sei fó oportunidade atu halo espansaun ba kafé,” nia tenik.
 servisu autonómu medikamentu no ekipamentu saúde (sames), asina akordu ho institutu siénsia saúde (ics) hodi fasilita estudante na’in-68 hala’o estájiu profisionál iha área farmasia.
“akordu tékniku atu apoia kona-bá estudante hosi departamentu farmasia hala’o estájiu profisionál iha sames durante fulan hodi aprende prosesu aprovizionamentu, resepsaun armazenamentu no distribuisaun médikamentu iha armazein nasionál no rejionál sira,” diretór sames, santana martins, hateten ba jornalista sira iha kampu alór, sesta ne’e.
iha akordu ne’e sita mós kona-bá responsabilidade sames atu indika pesoál klinikál sira hodi bele akonpaña estudante sira durante estájiu.
nune’e, diretór ne’e sente orgullu tanba ho apoia estudante sira nia estájiu ka prátika ne’e bele aumenta sira nia kapasidade no abilidade iha tékniku farmasíatiku.
iha fatin biban hanesan, mágnifiku reitór institutu siénsia saúde (ics), domingos soares, hateten, estudante na’in-68 sei hala’o estájiu iha sames tanba prosesu aprendizajen ramata ona.
“ita nia estudante sira mai halo estájiu hodi aprende hamutuk ho sames iha área farmasia no sei kontinua koopera atu estudante sir abele prátika iha sames,”nia agradese.
prezidente asosiasaun tane konsumidór, antónio ramos da silva ‘naikoli’, husu governu liuhosi ministrériu petróleu no minerál (mpm) tenke regula no kontrola folin kombustível ne’ebé daudaun sa’e iha merkadu nasionál, tanba se lae folin iha merkadu globál la sa’e signifikante maibé iha nasionál mak sa’e maka’as.
 “governu labele husik fali folin mina mak deside fali folin kombustível merkadu nian, tanba bainhira fornesedór determina folin ne’e bele prejudika direitu konsumidór sira,” prezidente asosiasaun hateten iha ninia knaar fatin, villa-verde, kinta ne’e.
 folin kombustível sa’e tanba impaktu merkadu mundiál
rezultadu peskiza folin mina hosi tane konsumidór. imajen/espesiál
relasiona ho asuntu ne’e, asosiasaun halo peskiza ba folin kombustível iha merkadu nasionál iha estasaun kombustível hamutuk 19, ne’ebé hosi loron 28 fevereiru 2022 hatudu katak folin gazolina no gazoel $1,10 to’o $1,26 no iha loron 05 to’o 07 abril, folin hahú sa’e $1,30 to’o $1,40.
nune’e, antónio ramos rekomenda ba governu hodi regula folin kombustível tenke adapta ho folin merkadu globál.
“kondisaun ne’e la favorável atu fó dalan ba fornesedór kombustível atu aproveita kualker lukru, maibé folin kombustível ne’e depende ba presu internasionál,” nia hateten.
tane mós rekomenda ba autoridade kompetente hanesan mpm, autoridade nasionál petróleu no minerál (anpm) no seluk tan atu halo diálogu ho fornesedór no konsumedór kombustível hodi hetan informasaun detallu kona-ba mudansa presu nasionál no globál.
antes ne’e, diretór downstream anpm, nelson de jesus, hateten, folin kombustível iha timor-leste sa’e tanba impaktu hosi folin merkadu mundiál.
“anpm hanesan reguladora ba mina haree folin kombustível daudaun sa’e tanba impaktu hosi merkadu mundiál hanesan hosi supply chain ne’ebé hasa’e folin mina tanba mina mai hosi mina matak ne’e folin sa’e,” nia dehan. 
governu liuhosi reuniaun konsellu ministru (km) aprova ona projetu dekretu-lei, ne’ebé aprezenta hosi primeiru-ministru, taur matan ruak, ba alterasaun dahuluk dekretu-lei númeru 26/2021, loron 26 novembru, kona-ba medida esesionál no temporáriu sira ba vijilánsia sanitária hodi hatán ba pandemia covid-19.
“ho alterasaun ne’e, atu tama mai territóriu nasionál tenke sujeita ba aprezentasaun sertifikadu vasinasaun kompletu ka halo kuarentena. laiha ona limitasaun oráriu funsionamentu ba postu fronteira terrestre sira, hodi retorna ba ninia funsionamentu diáriu normál,” ministru prezidénsia konsellu ministru, fidelis manuel leite magalhães, hateten, hafoin reuniaun ezekutivu, iha palásiu governu, kuarta ne’e.
 pr promulga dekretu pn kona-ba renovasaun ba medida esesionál-temporária
ho alterasaun ne’e, fronteira sira terrestre funsiona normál hotu ona, no la impoin ona loron espesiál sira.
“alterasaun ne’e sei ejize de’it komprovativu vasina ba ema hirak ne’ebé hakarak mai timor-leste, entaun karik ema ruma atu mai hosi rai-li’ur la presiza ona halo teste filafali, hafoin oras 48 entrada, maibé presiza de’it komprovativu katak ema ne’e vasina dala-rua (kompleta), bainhira iha booster di’ak liután, nune’e ema ne’e bainhira to’o iha ne’e nia livre bá-mai hanesan baibain,” nia akrsenta.
portavóz governu ne’e konsidera, alterasaun rua ne’e hanesan alterasaun boot ka prinsipál ba dekretu-lei ne’e rasik, tanba introdús hosi aprovasaun ne’ebé parlamentu nasionál halo ba medida esesionál semana hirak liubá, hodi evita extende tan loron 120, atu nune’e la presiza iha tan ona estadu emerjénsia.
durante observasaun instutu ba defeza direitu kriansa (inddica, sigla portugés) loron tolu ne’e iha kampaña prezidente repúblika (pr) iha munisípiu viqueque, nota katak iha labarik barak mak asiste.
“hahú hosi horiseik, kadidatu númeru 08 no daudaun kandidatu númeru 14, ne’ebé ami haree kuaze labarik barak maka partisipa iha atividade komísiu,” xefe departamentu programa polítika no peskiza iha inddic, josé coreia da piedade, hateten ba agência tatoli, iha kampu eis smp 02 beloi, viqueque villa, sesta ne’e.
 labarik partisipa iha kampaña tanba ‘rame’
xefe departamentu programa polítika no peskiza iha inddic, josé coreia da piedade. vitorino lopes da costa
tuir nia, molok atividade kampaña, institutu hamutuk ho komisaun nasionál eleisaun (cne, sigla portugés) hato’o ona mensajen ba komunidade hotu, liuliu ba profesór, inan-aman no parte polísia nasionál timor leste (pntl), katak bandu labarik sira partisipa kampaña.
“ita-nia mensajen liuhosi pamfletu no taka baner iha kada munisípiu sira hotu, bandu labarik sira labele partisipa atividade kampaña kandidatu prezidente repúblika, maibé ita mós labele bandu labarik sira-nia envolvementu iha kampaña tanba balun sira-nia inan-aman mak lori,” nia akresenta.
nune’e mós, daudaun inddic deteta mós atividade komísiu kandidatu pr númeru sorteiu 14, josé manuel ramos horta, ne’ebé besik liu areadór eskola ensinu báziku sentrál 01, nune’e profesór sira deside hapara atividade aula prezensiál no haruka labarik sira fila ba uma.
“ida-ne’e ita sei haruka karta ba cne atu tetu mós atividade kampaña ne’ebé besik iha área eskola, tanba tenki dook hosi área eskola hodi labele prejudika atividade ensinu aprendizajen,” nia tenik.
xefe departamentu ne’e dehan, presiza haree liu ba risku ekipa susesu partidu polítiku sira bele mobiliza labarik sira.
“realidade labarik sira maka ba asiste rasik atividade kandidatu komísiu, importante maka inan-aman tenki kuidadu labarik sira, ida-ne’e responsável ita hotu atu haree, la’ós institutu nia de’it,” nia dehan.
nune’e, inddic sei kontinua halo observasaun ba atividade kandidatu pr ba períodu 2022-2027 to’o loron 16 marsu.
diretór ezekutivu interinu, forum organizasaun naun governamentál timor-leste (fongtil), helio dias da silva, hateten sosiedade sivil liuhosi fongtil sei halo monitorizasaun ba eleisaun prezidensiál ne’ebé sei akontese iha 19 marsu tinan ne’e.

“agora daudaun fongtil ami iha ona koordenasaun ho komisaun nasionál eleitorál no cne, no ami sei sai hanesan observadór ba eleisaun, tanba ita hotu hatene membru fongtil iha 250 ne’ebé mak namkari iha ngo internasionál, nasionál no lokál. tanba ne’e agora daudaun ami alista hela ami–nia pesoál sira, liu-liu sira-ne’ebé servisu iha ngo nune’e hetan akreditasaun hodi hetan kartaun observadór nian hodi monitoriza ba ita–nia eleisaun ne’ebé sei akontese iha 19 marsu ne’e,” helio dias da silva hateten ba jornalista sira iha nia knaar–fatin, caicoli, dili, tersa ne’e.
fongtil sei hahú halo observasaun iha prosesu kampaña eleitorál to’o eleisaun hosi nível postu to’o munisípiu, bazea ba kalendáriu eleisaun no dekretu-lei kona–ba prosedúr no oráriu ba lala’ok eleisaun prezidensiál 2022.
nia hateten, atividade sensibilizasaun ne’e fongtil hala’o ona ba nia membru sira, hanesan halo ona diálogu ho sira, atu nune’e bele partisipa másimu iha eleisaun prezidensiál.
“ami halo, atu nune’e alerta ba membru sira karik membru sira-ne’ebé iha trajetu ba grupu sira iha nível báziku, atu nune’e fó desizaun ba komunidade sira atu hotu–hotu tuir eleisaun. tanba, eleisaun ne’e direitu sidadaun nian, atu nune’e ita bele hili ita–nia prezidente repúblika,” nia afirma.
sekoms husu sosiedade sivíl halo observasaun ba eleisaun prezidensiál 2022
entretantu, iha diálogu entre sekoms no fongtil, sekretáriu estadu komunikasaun sosiál (sekoms, merício juvinal dos reis “akara”, husu ba sosiedade sivil atu kontinua ativu no halo advokasia ba komunidade sira no halo observasaun ligadu ho kampaña eleisaun prezidensiál ne’ebé sei akontese iha fulan-marsu tinan 2022 ne’e.
“ha’u ohin dehan mós ba ita–nia maluk sosiedade sivil sira tenke kontinua ativu halo advokásia, nune’e ha’u dehan mídia hanesan meiu komunikasaun ne’ebé sira bele utiliza hodi halo mídia advokasia mós. tanba, iha festa demokrasia ida-ne’e ita hakarak edukasaun sivika ne’e sa’e makaas liután, edukasaun sivika iha kontestu ida-ne’e atu fó konsiénsia hodi fó infomasaun di’ak ba ita–nia sidadaun atu sira bele partisipa ativu iha eleisaun, tanba ita atu hili ita–nia líder nasionál, ita presiza iha partisipaun, entaun ho edukasaun sivika ne’e oinsá sidadaun idak–idak hatene nia direitu no prosesu. aleinde ne’e, ami husu ba entidade relevante, hanesan cne, stae, bele mós kolabora ho sosiedade sivil no mídia atu halo edukasaun sivika ba ita–nia sidadaun,” nia dehan.
entaun, ho diálogu hanesan ne’e sekoms enkoraja sosiedade sivil atu sira halo servisu la’ós iha díli de’it maibé oinsá atu to’o iha área rurál.
“tanba ne’e, koperasaun governu ho sira tenke iha, tanba sira dala ruma presiza fasilidade no apoia orsamentu ita tenke apoia sira atu sira tulun estadu no governu to’o área rurais. tanba, ita–nia sosiedade sivil sira asesu barak liubá iha área rurais,” merício katak.
entretantu, diretór ezekutivu interinu, forum organizasaun naun governamentál timor-leste (fongtil), helio dias da silva, afirma diálogu entre sosiedade sivil no sekretáriu estadu komunikasaun sosiál hodi ko’alia kona–bá oinsa relasiona ho situasuan polítika iha rai laran, ne’ebé ohin loron hotu–hotu akompaña, nune’e haree ba informasaun barak ne’ebé espalla iha komunidade.
“tanba, sosiedade sivil nu’udar parseiru ba governu, nune’e bele transmite informasaun ida ne’ebé los no kredivel ba ita–nia komunidade sira. tanba, tuir esplikasaun hosi sekretáriu estadu komunikasaun sosiál katak, agora dadaun iha informasaun barak espalla iha komunidade, katak dala ruma informasaun ne’ebé loos nian sai fali ba lalos, entaun ida ne’e papél sosiedade sivil, liliu ong sira hodi halo kna’ar ba ida ne’e,” nia hateten.
kandidatu prezidente repúblika períodu 2022-2027 ho númeru sorteiu 14, jose ramos horta, hateten nia hakarak kandidata an nu’udar prezidente republik tanba ho hanoin ida-ne’ebé boot atu halo koeresaun ba violasaun konstituisaun rdtl.

 dirijente cnrt husu apoiante kandidatu pr horta mantein dixiplina iha kampaña
“enfrenta no dezafiu nivel nasionál entermu restaurasaun ordén konstitusionál, korresaun violasaun ne’ebé prezidente republika halo no korresaun ba violasaun ne’ebé akontese iha parlamentu nasionál, fallansu iha tribunál rekursu atu haree ba violasaun konstitusionál sira ne’e,” ramos horta hateten liuhusi entrevista ekkluzivu ba programa ‘hili ita-nia prezidente repúblika’.
ramos horta nu’udar kandidatu hosi partidu cnrt ho proponente besik rihun 15 ne’e, simu konvite hosi prezidente partidu cnrt, kay rala xanana gusmão, hodi kontinua ninia komitmentu hodi bele hadi’a violasaun sira-ne’ebé akontese bainhira eleitu ba prezidente repúblika ba períodu 2022-2027.
biografia
josé manuel ramos horta moris iha loron 26 dezenbru 1949 ne’e oan-mane mane hosi inan ema timor, natalina ramos filipe horta no aman ema portugés, francisco horta. josé ramos horta iha maun-alin hamutuk nain-11, na’in-tolu (3) husi maun alin hirak ne’e mate iha tempu okupasaun indonézia.
eis jornalista iha tinan 1969 iha timor-leste (tl) ne’e, iha dezembru 1996 hamutuk ho bispu don carlos filipe ximenes belo, sdb, simu premiu nobel da paz nian tamba sira-nia dedikasaun luta ba direitu umanu iha timor-leste hodi hetan solusaun ida-ne’ebé justu no dame ba konflitu tl.
iha tinan 2007, ramos horta eleitu nudar prezidente repúblika no hetan tomada de pose iha loron 20 maiu 2007. eis alumni hosi eskola misaun katóliku ne’e, nia divorsiadu no iha oan mane ida ho naran loro horta.
ramos horta nu’udar fundadór partidu fretilin no bainhira tl deklara unilaterálmente nia independénsia, ramos horta asume kargu nudar ministru negósiu estranjeiru no informasaun.
diplomata timor-oan ho esperiénsia lubuk ne’e, iha tempu ne’eba fretilin husu nia  sai ba rai-li’ur hodi buka apoiu internasionál ba independénsia ne’ebé mak fretilin proklama unilateralmente iha 28 novembru 1975.
hosi tinan 1975 to’o 1999, ramos horta sai vise permanente fretilin iha nasaun unida. ramos horta sai diplomata ida-ne’ebé ho idade kiik liu iha istória onu nian.
iha nova iorke, estadu unidu amérika, ramos horta, halo nia viajen ba rai hotu hodi ko’alia ho governu no kria liña apoiante ba kauza ne’ebé akontese ba povu maubere.
iha tinan 1990, nia hela iha sydney, australia no harii programa treinamentu ba diplomásia iha universidade new south wales.
bainhira tl nia independénsia iha tinan 1999, ramos horta fila mai tl no ikus mai nia simu kargu nu’udar ministru negósiu estranjeiru no kooperasaun iha governu fretilin nian.
iha loron 10 fulan jullu 2006, hafoin rezignasaun primeiru ministru, mari alkatiri, ramos horta simu pose nu’udar primeiru ministru tl nian.
wainhira nu’dar prezidente da republika, ramos horta hetan kanek hafoin tentasaun tentasaun asasinadu iha loron 11 fevereiru 2008 ne’ebe hala’o hosi grupu eis-komandante polísia militár f–fdtl, alfredo reinado alves.
mestradu iha área estudu kona-ba pás iha universidade antioch, estados-unidus ne’e, hatene ko’alia ho di’ak lian tetun, portugés, inglés no españa.
ramos horta nu’udar mós doutor honoris causa hosi universidade do porto, portugal, victory university-australia, gyungwoon university-korea sul no doutor honoris causa hosi universidade national cambodia-phnom penh.
premiu  sira-ne’ebe ramos horta hetan mak hanesan:

2011- order of amilcar cabral –first degree- republik of          cavo verde
2010- order of jose marti- cuba
2008-the grand collar of the order of price henry the            navigator, portugal
2004-the grand cross of the order of rio branco, brazil
2001-hollywood film festival humanitarian award, l,a, us
2002-gloden plate award, academy of achievements, n,y us
2000-gold medal of president of italy
1999- first hague peace appeal award, nederland
1998-gold medal of the university coimbra portugal
1998-the green cross of the orden freedom, portugal
1997-medal of the university of san francisco, ca, us
1996-nobel peace prize, olso, norway
1996-frist unpo freedom prize, nederlands
1995-internasional peace activist award, gleitman foundation, ca, us
1993- professor thorof rafto humangths award, germany

 kandidatu ramos horta rejista ona iha tribunál rekursu
parlamentu nasionál ratifika ona ba adezaun convenção internacional para evitar abalroamento no mar de 1972 (colreg), nune’e estadu timor-leste adere ona konvensaun refere.

“rezultadu votasaun a-favór 45, kontra 0 no abstensaun 0, ho nune’e proposta rezolusaun númeru 8/v/4ª aprovadu,” prezidente parlamentu nasionál, aniceto longuinhos guterres lopes, anunsíu iha plenária parlamentu nasionál, segunda ne’e.
iha relatóriu paresér komisaun b ne’ebé trata asuntu defeza, seguransa no negósiu estranjeiru ho nia konkluzaun ba iha proposta rezolusaun aprezenta importansia ba repúblika demokrátika timor-leste (rdtl), asosia ho instrumentu save interansionál introdús prosedimentu universál evita abalroamentu iha tasi, estabelese padraun no regra navegasaun internasionál iha timor-leste ba roo ka navegasaun iha tasi hodi evita xoke malu entre ró rua ka liu.
rdtl konsertasaun ho komunidade internasionál relativamente ba kumprimentu norma internasionál iha mateira seguransa marítima, nune’e hasa’e padraun ho di’ak liután iha seguransa navegasaun hodi prevene róo soke malu, ho ida-ne’e timor-leste hanesan estadu soberanu hakarak kumpre no asegura norma interansionál transporte marítima no salvaguarda estabilidade no seguransa iha nia zona ekonomika eskluziva.
ho ida ne’e, komisaun rekomenda ratifika konvensaun ne’e tanba krusiál ba mekanizmu legál monitorizasaun setór marítimu nasionál iha konsertasaun ba pilár seguransa marítima.
bainhira ratifika presiza reve otimiza no forma regularmente kona-ba kuadru jurídiku setór seguransa marítima nasionál hosi parte autoridade, relasiona rekezitu seguransa internasionál no kontrolu karga ba portu nasionál hodi identifika área nesesita alterasaun medida padraun ho di’ak liután tuir evolusaun merkadu globál.
ne’e mós promove koordenasaun no partisipasaun ho entidade nasionál setór marítimu privadu hosi inisiativa autoridade ba asaun partilla abordajen perspektiva protokolu solídu servisu di’ak liután iha portu nasionál.
ministru transporte no telekomunikasaun (mtk), josé agostinho, hateten timor-leste nu’udar estadu membru ba organizasaun marítima internasionál, nune’e bainhira ratifika importante atu afirma estadu timor-leste ba mundu.
‘’kovensaun ne’e introdús norma no prosedimentu internasionál atu evita ró-ahí sira xoke malu iha tasi laran hanesan hato’o iha organizasaun marítima estabelese regra tránzitu nian ka regra navegasaun hodi bele kumpre ne’ebé mak halo envargasaun. ne’ebé konvesaun ne’e agrupa dispozisaun sira sesaun hatudu ba dirasaun navegasaun hanesan ahí oan, sinais sonoro no sira seluk, nune’e ita bele haree loos atu garante seguransa hodi prevene ró xoke malu. tanba ne’e nu’udar estadu soberanu iha obrigasaun atu kontribui no kumpre regra internasionál ba transporte marítima nian,” nia dehan.
governante ne’e kompromete ba rekomendasaun hirak ne’ebé komisaun hato’o mtk sei rejista ba iha preparasaun prosesu implementasaun bainhira konvensaun ne’e ratifika ona.
pasiente balun iha hospital nasionál guido valadares (hngv), la ezerse nia direitu votu iha eleisaun prezidensiál tanba  naran laiha lista hosi sekretariadu tékniku administrasaun eleitorál (stae), maske sira rejista ona.
pasiente iha hngv, francisco guterres.imajen/natalio costa
pasiente francisco guterres, hateten nia parte baixa desde  semana rua ona iha hngv,  nune’e parte stae hamutuk ho dirijente hngv foti ona nia naran atu ezerse  direitu iha eleisaun prezidensiál.
“maibé derepente de’it ohin ha’u atu vota, ema dehan ita bo’ot sira naran laiha lista atu vota. ha’u lamenta tebes tanba saida mak situasaun sira ne’e mosu hodi halo ami lakon direitu votu”, pasiente ne’e lamenta iha áredór hngv, sábadu ne’e.
nia konsidera órgaun eleitorál halo violasaun boot ba sira nia direitu atu vota iha momentu demokrátiku nu’udar sidadaun timor-leste.
“ha’u lakon direitu hanesan sidadaun tanba eleisaun tinan lima dala ida, ida ne’e maka halo ha’u triste bainhira la tuir votasaun”, dehan nia.
iha biban hanesan, pasiente januario simoes mós lamenta tanba nia rasik la tuir eleisaun iha sentru votasaun movél ne’ebé realiza iha hngv.
pasiente januario simoes.imajen/natalino costa.
“ha’u bele hateten servisu stae ne’e la loos no la imparsiál tanba ami ne’ebé baixa ne’e sidadaun timor-leste no ami baixa iha ne’e kleur ona, dezde iha loron 15 no iha momentu ne’e ba kedan ema foti ami nia kartaun dehan ami atu tuir votasaun iha ospitál de’it, maibé realidade hatudu katak ohin loron 19 marsu ami laiha direitu votu”, nia lamenta.
diretór jerál administrasaun hngv, raul humberto gama, hateten família pasiente no pesoál saúde konsege ezerse nia direitu iha sentru votasaun movél ne’ebé maka parte  stae no hngv organiza.
“pasiente no família pasiente iha hngv hamutuk 472, maibé sira ne’ebé tuir iha balun de’it, no balun la tuir eleisaun tanba problema iha lista. doutór inklui funsionáriu ne’ebé rejista iha hngv atu tuir votasaun mak 636, maibé sira ne’ebé tuir vota bazea ba  lista definitiva ne’ebé bele tuir votasaun iha hngv  hamutuk 150”, nia akresenta.
pasiente no pesoál saúde inklui família pasiente ne’ebé la vota ne’e respsabilidade stae nian tanba lista ne’e hosi ne’ebá no la ho baze ba lista ne’ebé antes hngv submete.
“ita boot sira bele ba husu iha stae kona-ba lista pasiente, família pasiente, pesoál saúde sira ne’ebé maka la vota”, nia afirma.
 eleitór balun lamenta naran la sai iha sentru votasaun paralelu stm
 ministériu saúde (ms) relata, kazu detetadu pozitivu foun iha na’in-lima, rekuperadu ida no kazu ativu 17.
“ohin kazu detetadu foun  lima, rekuperadu ida no kazu ativu 17,” hateten diretora jeral prestasaun saúde odete da silva viegas  liuhosi nota ne’ebé agência tatoli asesu, tersa ne’e. 
nune’e, hahú 21 marsu 2020 to’o 29 marsu 2022  iha kumulativu kazu konfirmadu 22.822 no óbitu 130.
hosi horisehik mai ohin, laboratóriu nasionál saúde halo teste pcr  95,  kompostu vijilánsia sentinela laiha, rastreiu ba kontaku 14, rastreiu aleatóriu 26, viájen internasionál 55 no follow up iha kuarentena laiha.
alende ne’e, totál teste pcr ne’ebé halo iha 28 marsu  2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 74 hanesan maubisse laiha,  maliana  15, viqueque laiha, suai 10,  baucau laiha, ermera laiha, raeoa laiha, hngv  49,  lautém laiha, vera cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 29 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (89,2%) no kumulativu 2ª doze iha dili (83,8%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,5% no simu ona doze daruak 72,7%.
hosi insidénsia covid-19 iha timor-leste, durante loron hitu ikus maka 0,2/100 mil abitante.
iha loron  28  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida baixa ho covid-19. 
covid-19: kazu detetadu pozitivu foun ida no ativu 13
prezidente komisaun a ne’ebé trata asuntu justisa no konstituisional, joaquim dos santos, hateten komisaun a seidauk simu inisiativa projetu-lei antí tráfiku umanu hodi bele hahú halo diskusaun.

 mp alega prizaun preventiva ba arguidu na’in-rua ne’ebé envolve kazu tráfiku umanu  
“entermu lei ita seidauk iha projetu-lei antí tráfiku umanu maibé iha ona inisiativa balun prepara hela, soké seidauk hatama mai parlamentu nasionál. ne’ebé, ita hein iha semana ida ka rua mai, tan ne’e seidauk mai iha ami nia meza,” prezidente komisaun ne’e hateten ba agência tatoli, iha parlamentu nasionál, tersa ne’e.
nia hatutan, projetu-lei ne’e la’ós inisiativa hosi komisaun a, maibé inisiativa bele mai hosi deputadu sira no governu. maibé daudaun iha ona inisiativa balun, nune’e komisaun hein de’it bainhira meza parlamentu nasionál baixa ka submisaun ona mak sei fó prioridade atu diskute.
“lei ne’e importante no nesesáriu duni atu bele diskute inisiativa lei ne’e tanba problema barak tráfiku umanu daudaun akontese liga ho mosu ajénsia ilegál bele estraga ita-nia sosiedade,” nia hateten.
mezmu nune’e, deputadu ne’e seidauk bele ko’alia substánsia lei no matéria sira atu introdús hodi haforsa liután ba kombate tráfiku umanu, tanba sei hein inisiativa tama ona iha pn no meza baixa ona mak tuir mekanizmu sei hahú diskute kle’an.
antes ne’e iha 2009 parlamentu nasionál ratifika ona konvensaun nasaun unida konta krime organizadu transnasionál.
 pcic detein suspeitu nain-tolu ba kazu tráfiku umanu
premiadu nobel da paz, josé ramos horta ne’ebé hanesan mós kandidatu prezidente repúblika (pr) períodu 2022-2027 ho númeru sorteiu ida (01) prontu  hatan ba karta husi eis primeiru ministru, mari alkatiri hodi halo reflesaun hamutuk.

iha ambitu festa demokrasia ba eleisaun prezidensial ne’e, eis primeiru ministru, mari alkatiri iha loron 16 abril 2022 manda karta ba lidér nasional sira hodi hamutuk halo refleksaun no balansu dezenpeñu husi tinan 2002 to’ o tinan 2022.
“ha’u rona ona karta ne’e, maibé ha’u seidauk le’e tanba preokupa ho segunda ronda. ha’u sempre prontu ba dialogu, karta ne’e la’os dirigi deit ba ha’u mais diriji mos ba maun boot xanana. dialogu ne’e para  hamutuk ba rai ida ne’e no desenvolve rai ida ne’e. ha’u sempre prontu laiha problema,” hateten ramos horta, hafoin ezerse nia direitu votu iha sentru votasaun sede suku meti aut, tersa ne’e.
mari alkatiri diriji karta ne’e laos deit ba eis presidente repúblika, josé ramos-horta, maibé haruka mos ba  francisco guterres lú olo nu’udar prezidente repúblika,  kayrala xanana gusmão (eis prezidente repúblika), primeiru ministru, taur matan ruak no tenente-general reformadu, lere anan timur.
liu husi karta ne’e, mari alkatiri hatete “ita mós hatene katak durante tinan rua nulu nia laran, ita ida-idak, ativa ka pasivamente, simu pedidu atu kontribui iha konstrusaun estadu no iha prosesu dezenvolvimentu politiku, sosiál, ekonómiku no finanseiru, no mós ba oinsá ita hatu’ur kuadru juridiku- institusionál ba estadu direitu demokrátiku no mós iha planeamentu no programasaun ba governasaun pas nian”.
mari hatete, ho hanoin klean kona-ba situasaun preokupante ne’ebé sosiedade moris ohin loron no ho konxiensia tomak katak iha duni nesesidade atu hare’e fila fali oinsá servi di’akliu povu tomak.
mari alkatiri sente obrigadu atu defende katak to’o ona tempu atu tuur hamutuk hodi halo refleksaun klean kona-ba prosesu konstrusaun estadu timor-leste durante tinan rua nulu liubá.
“liu husi ko’alia ba malu ne’ e, ita sei halo balansu objetivu kona-ba oinsá ita ida-idak kontribui ba prosesu konstrusaun estadu timor-leste. nu’udar lider, iha tempu naruk ka badak, ho rekursus barak liu ka menus, iha konjuntura ne’ebé de’it ne’ebe  ho balansu ida ne’ebé sei halo analiza ho objetiva,” alkatiri dehan.
alkatiri iha ninia karta ne’e dehan, “ha’ u fiar katak ita sei hatene ho klean saida loos mak ita halo ona no, husi konkluzaun ne’e, ita bele hare’e hamutuk oinsä la’o ba oin, ho ain metin, ba futuru  ida buras liu no di’ak liu”.
diretór sesante servisu edukasaun covalima, edmundo pereira informa, aban (kinta, 26/o1), prezidente grupu komunitária no enjineiru hahú foti osan hodi implementa projetu komunitáriu atu konstrui no rehabilita eskola 15 iha munisípiu covalima.

 mejd asina kontratu ho grupu komunitária konstrui eskola 15 iha covalima
“ita-nia progresu implementa projetu kominitária bazea ba informasaun aban prezidente grupu  no enjineriu sira  hahú  foti  osan  iha banku, tanba ohin no horisehik iha munisípiu ainaro,” edmundu pereira hateten ba agência liuhosi telefóníka, kuarta ne’e.
projetu komunitária ne’e ho nia durasaun tempu hamutuk fulan neen (6) no grupu komunitáriu sira-ne’e asina ona kontratu ho ministériu relevante iha tinan kotuk (2021).
“ha’u hanoin atu fó impaktu ka lae, tanba prosesu hanesan ne’e ita la’o tuir ida-ne’e, nune’e projetu komunitária la hanesan projetu liuhosi konkursu tanba liuhosi konkursu tenke hotu uluk. maibé projetu kominitária ne’e presiza trata dokumentu oioin,” nia dehan.
implmentasaun projetu komunitária ne’e utiliza orsamentu jerál estadu 2021 iha munisípiu covalima sei rehabilita eskola hamutuk 15 ne’ebé prosesu la’o kle’ur, entaun nia implementasaun la’o to’o tinan 2022.
diretór eskola sekundáriu jerál públiku suai, francelino carvalho, hateten maske grupu komunitária asina ona kontratu iha tinan kotuk maibé to’o ohin loron seidauk implementa.
tuir dadus hosi edukasaun munisípiu covalima tinan kotuk hatudu katak, sei konstrui no reabilita eskola 15 no grande projetu ida iha munisípiu covalima.
atu rehabilita no konstrui eskola sira hanesan ebf holbolu, laen tolu, maucola, eskola téknika vokasionál akar laran, eskola sekundária jeral públiku suai, ebc zumalai, ebf salasa, icecai, soiliga, aitos, macocon, has ain, ebc fatumea, traducama konstrui no reabilita eskola sala-de-aula kompleta ho eskritóriu, armajen no casa de banho (toilet).
antes ne’e, iha loron 7 fulan-outubru 2021, vise ministru edukasaun asina kontratu ho grupu komunitária 15 ne’ebé atu rehabilita no konstrui eskola 15 mai hosi oje 2021 ne’ebé prevee iha transferénsia públika, grande projetu mai hosi rubrika fundu infreestrutura nian no konstrui eskola kafe haat (4).
orsamentu atu halo reabilitasaun no konstrusaun eskola hamutuk 15  iha munisípiu covalima ho totál hamutuk millaun $1,6.
 prosesu konstrusaun-reabilitasaun eskola 15 iha covalima hahú tinan ne’e
vise-primeiru ministru no ministra solidaridade sosiál no inkluzaun (mssi), armanda dos santos berta, hamutuk ho ministra saúde (ms), odete maria freitas belo, kinta-ne’e, hala’o vizita ba sentru apoiu saúde são joão de deus hodi haree direta kondisaun ema moras mentál sira-nian iha postu administrativu laclubar, munisípiu manatuto.

vise-primeiru ministru no ministra solidaridade sosiál no inkluzaun (mssi), armanda dos santos berta, hamutuk ho ministra saúde (ms), odete maria freitas belo, hala’o vizita ba sentru apoiu saúde são joão de deus laclubar. imajen/mídia mssi.
“ha’u ohin hamutuk ho ministra saúde ho ekipa tomak mai vizita iha fatin ida-ne’e, ho objetivu atu ami bele haree no rona direta kondisaun fízika ho preokupasaun, no mós servisu atendimentu hosi ita-nia responsável ho doutór sira iha fatin ida-ne’e, ba maluk defisiénsia mentál sira,” vise-primeiru ministru ne’e hateten iha komuikadu imprensa ne’ebé mak agência tatoli asesu, sesta ne’e.
tanba estadu timor-leste fó importánsia ba ema ho defisiénsia hodi asegura katak sira  mós partisipa iha dezenvolvimentu nasionál, ne’ebé atu sai inkluzivu ka lakohi atu husik ema balun ba kotuk, inklui ema ho defisiénsia.
governante ne’e hateten, mssi nu’udar instituisaun ida-ne’ebé halo servisu liu-liu iha área sosiál nian ne’ebé durante ne’e apoiu fundus ba organizasaun no instituisaun sira hotu.
tan ne’e, ba-oin sei kontinua hodi hametin liután kooperasaun servisu no apoiu orsamentu, nune’e instituisaun sira bele halo atendimentu ne’ebé di’ak liután ba sidadaun sira hotu.
sentru apoiu saúde são joão de deus laclubar, daudaun ne’e akumula ema ho defisiénsia mentál hamutuk na’in-11 ne’ebé kompostu hosi feto na’in-haat (4) no mane na’in-hitu (7), ne’ebé mai hosi munisípiu oioin.
kada tinan, mssi prevee orsamentu hamutuk $70,000, nune’e hodi bele apoiu ba sentru apoiu saúde são joão de deus, odi fasilita sira-nia servisu iha atendimentu ba ema ho defisiénsia mentál sira.
aleinde ne’e, governante na’in-rua ne’e hamutuk ho komitiva, kontinua hala’o vizita madre sira iha sentru da paz santa isabel iha manatutu villa, no iha vizita ne’e partisípa no akompaña mós hosi administradór munisípiu manatuto, administradór postu administrativu laclubar, komandante pntl laclubar nomós hetan apoiu seguransa hosi pntl manatuto.
sekretária estadu igualdade inkluzaun (seii), maria dos rosário fátima correia, informa hosi fulan-janeiru to’o juñu ne’e munisípiu aileu rejistu kazu 20 maibé kazu violénsia domestika mak aas liu.

“hanesan iha aileu, sira hateten katak hosi fulan-janeiru to’o juñu ne’e rejistu kazu hamutuk 20 maibé kazu dominante mak kazu violénsia doméstika,” governante ne’e hateten ba jornalista sira, hafoin halo reuniaun ho komité diretiva spot light tinan ne’e, iha novo turismo, licidere, dili, tersa ne’e.
kazu ida-ne’e, nia dehan, bainhira halo vizita ba unidade ema vulnerável (vpu) iha munisípiu aileu, kazu hirak-ne’e sei iha prosesu nia-laran.
“se de’it mak hatene kazu ne’e tenke halo denúnsia ba iha vpu ka ministériu públiku,” nia dehan.
durante ne’e, nia parte hala’o vizita ba iha munisipiu sira no husu vpu sira katak kazu ne’ebé mak rejistu iha tinan ida-ne’e kompara ho tinan uluk sei nafatin katak kazu violénsia doméstika mak sei domina nafatin.
tuir nia, parlamentu nasionál (pn) aprova ona lei violénsia doméstika ho númeru 7/2010, iha loron tersa (03 maiu 2010), ho objetivu atu implementa medida ne’ebé efetivu atu prevene no promove direitu vítima sira-nian no apoiu vítima hosi violénsia doméstika, hala’o tuir estandar internasionál direitu umanu nian.
lei ne’e atu kria no haforsa mekanizmu ba prevensaun violénsia doméstika no promove direitu vítima no mós fó protesaun legál ba vítima sira.
obrigasaun hosi lei refere fó ba estadu atu prevene violénsia doméstika, inklui violénsia fíziku, seksuál, psikolójiku no ekonómia.
estadu mós hetan obrigasaun atu proteje no fó asisténsia ba vítima sira, ho intensaun atu proteje membru família hosi violénsia doméstika inklui violénsia hasoru espoza, eis espoza, oan sira, parente no ema seluk ne’ebé servisu iha uma laran (empregada).
entaun, nia dehan, liuhosi implementasaun spotlight ne’ebé hetan suporta hosi uniaun europeia fó apoia orsamentu ba iha programa spotlight hodi hala’o serbisu atu elamina violénsia kontra feto no labarik feto nomós komunidade lgbti iha nasaun.
“ita iha lei violénsia doméstika no kazu dominante kazu violensia domestika. tuir kedas violénsia seksuál no abuzu seksuál no kazu insestu. kazu insestu katak entre raan ho raan katak aman halo ba oan feto no tiun halo ba subriña, maun halo ba feton ka patrastu halo ba oan feto, no ida-ne’e mak durante ne’e akontese,” nia dehan.
koordenadór rezidente onu iha timor-leste, roy trivedy dehan, oras ne’e kazu violénsia doméstika kontinua buras tanba ne’e tenke hamutuk elimina violénsia kontra feto no labarik feto iha sosiedade.
“tenke elimina violénsia kontra feto no labarik feto, ema ho defisiénsia, ema hotu iha família no sosiedade liuhosi programa spotlight,” nia dehan.
administradór munisípiu covalima, francisco de andrade hateten, sekretariadu tékniku administrasaun eleitorál ho komisaun nasionál eleisaun (cne, sigla portugés) distribui ona materiál sensitivu no non sensitivu ba sentru votasaun 80 no estasaun votasaun 92. 

“ohin ami halo distribuisaun materiál sensitivu ho non sensitivu ba sentru votasaun sira,” autoridade munisípiu covalima, francisco de andrade hateten, ba jornalista sira iha kampu eis eskola pre-sekundáriu sandolo, kampung baru, sesta ne’e.
timor-leste adopta nasaun demokrátiku eleisaun ema ida-idak ezerse nia direitu ba sé de’it mak nia hakarak hili maibé ho kondisaun ne’ebé mak labele hemu lanu no bainhira halo impedimentu durante eleisaun mak seguransa sei foti medida.
sidadaun ne’ebé di’ak ne’e tenke partisipa másimu iha eleisaun prezidensiál 2022 ne’ebé realiza tinan lima dala ida, partididu politiku no líder komunitáriu sira tenke kolabora no sidadaun hotu iha dever atu tuir vota.
“ita harii nasaun ho raan ho ruin nia leten. ita-agradese ohin-ita sei moris hodi goza ukun rasik an ida-ne’e, komunidade postu administrativu hitu (7), suku 30 tenke partisipa masímu eleisaun hodi fó kontribuisaun nasaun nia dezenvolvimentu,” nia relata. 
diretór stae covalima, francisco gusmão, reforsa iha munisípiu covalima hahú halo ona distribuisaun materiál sensitivu no non sensitivu ba sentru votasaun sira iha munisípiu covalima.
“ohin iha territóriu timor tomak ita halo distribuisaun materiál eleisaun ba sentru votasaun no estasaun votasaun inklui munisípiu covalima mós halo distribuisaun materiál sensitivu ho non sensitivu,” nia hateten.
preparasaun ba eleisaun ne’ebé sei realiza iha loron 19 fulan-marsu ne’e, stae covalima halo rekrutamentu ba brigada na’in-80 hodi destaka iha sentru votasaun no estasaun votasaun ne’ebé mak stae covalima identifika ona.
enkuantu, stae covalima simu materiál sensitivu ho non sensitivu iha loron 11 fulan-marsu ho totál livru buletin votu hamutuk 1070 no urna 240. 
dadus hosi stae eleitór ne’ebé atu ezerse nia direitu iha loron 19 fulan-marsu ne’e hamutuk 47,807 kompostu hosi mane 2,4446 no feto 2,3361.
ministériu turizmu, komérsiu no indústria (mtci, sigla portugés), tuir planu iha tinan ne’e sei realiza kompetisaun soru tais ba jerasaun foun sira iha timor-leste hodi hakle’an jerasaun foun liu-liu feto foinsa’e sira-nia koñesementu no transmite matenek soru tais hosi jerasaun ba jerasaun.

 tais sai patrimónia mundiál, seak fó prioridade apoia grupu soru tais
“planu salva guarda tais, mtci iha papel oinsá atu transmite matéria globál ba prosesu soru tais, ne’ebé programa sei hala’o ho kompetisaun ba foinsa’e sira, nune’e hakle’an koñesimentu hodi transmite matenek soru tais hosi jerasaun ba jerasaun,” koordenadór programa dezenvolvimentu indústria tais iha ministériu turizmu, komérsiu no indústria (mtci, sigla portugés), antónio da costa, hateten ba agência tatoli, via telefónika, segunda ne’e.
tuir nia, planu salva guarda tais, tenke liuhosi kompetisaun tanba ne’e hanesan meiu ida atu hatudu foinsa’e sira mós bele tama iha oportunidade ida-ne’e.
“tanba, ita-nia inan sira soru de’it hotu ona, entaun ita kontinua fali ba joven sira ho meiu kompetisaun ne’e atu hatudu ba públiku katak foinsa’e sira mós hatene soru tais ho kualidade ne’ebé di’ak no hatudu hanesan oportunidade ida ba ema sira-ne’ebé atu halo sertifikasaun ka transforma tais ne’e sai indústria fó valór ba ekonómia,” nia dehan.
liuhosi kompetisaun ne’e, aleinde halo prezervasaun ba tais ne’e la’o nafatin hodi transmite ba jerasaun foun sira no bainhira ema barak hatene ona soru tais, nune’e barak mak sei soru tais liuhosi halo promasaun liuhosi servisu hamutuk ho sekretária estadu igualdade no inkluzaun (seii), fundasaun alola, timor aid, un women, nune’e bele atrai turista internasionál no nasionál bele mai haree.
tuir planu, mtci sei realiza atividade kompetisaun ne’e iha fulan-abríl tinan 2022, hodi hala’o kompetisaun soru tais iha nível munisípiu nia hodi prepara ba kompetisaun nasionál iha fulan maiu 2022.
kritéria ba kompetisaun soru tais ne’e mak ema tenke timor-oan, nia tenke ho idade 17 to’o 39, sira tenke prepara sira-nia ekipamentu ba soru tais hanesan kabas no materiál soru tais sira seluk tán.
diretór jerál sekretáriu estadu arte no kultura (seak), manuel ximenes smith, hateten papél sekretáriu estadu arte no kultura ne’ebé mak iha responsabilidade boot ba iha área kultura liga ba planu salva guarda tais iha tinan 2022-2025, iha pilár neen (6) mak seak sei halo.
“iha pilár neen (6) ne’e iha parte kompeténsia balu iha arte kultura, mak dahuluk sei ko’alia kona-ba programa televizaun. iha programa televizaun ita hatene katak, ita presiza atu sensibiliza atividade liga ba soru-na’in sira, atividade prodús kabas, atividade halo koris ba kabas, atividade formasaun ba soru-na’in sira iha territóriu laran presiza sensibiliza liuhosi mídia sosiál, televizaun,” nia dehan.
iha parte seluk, seak sei enkoraja no hasa’e koñesimentu ba soru-na’in sira ho buat ne’ebé foun, nune’e iha tinan 2022 ba 2023, seak sei prepara planu, dadus konkreta sira atu bele sensibiliza atividade liuhosi televizaun ba iha tinan dahaat, kona-ba atividade soru tais iha mídia televizaun sira.
pilár tuir mai mak kuríkulu ba eskola, tanba hatene katak bainhira tais hetan rejistu iha mundu liuhosi unesco sai patrimóniu mundiál, oinsá mak governu timor-leste fó nia atensaun ba iha tais ne’e rasik.
“planu salva guarda tais ne’e ita mós hakarak, kria planu ida atu bele integra an iha eskola liu-liu iha terseiru siklu, nune’e estudante foinsa’e sira bele komprende prosesu soru tais ne’e rasik. nune’e ba futuru sira bele hatene identidade tais ne’e sai fatór determinante atu halo kontinuasaun to’o futuru,” nia dehan.
iha pilar seluk, mak espozisaun permanente ne’e seak sei servisu hamutuk ho timor aid, ffundasaun alola, tanba hatene katak planu salva guarda tais ne’e importante tebes, liuhosi meiu oioin atu halo, nune’e bele enkoraja komunidade komun atu bele komprende no tane aas valór kulturál no immateriál kona-ba tais ne’e.
“iha parte ida ne’e, ita sei halo espozisaun permanente nian ne’e ita sei prepara nia konseitu kona-ba dezeñu espozisaun. konseitu dezeñu ba espozisaun ne’e mak materiál ne’ebé sei enkaixa iha espozisaun ne’e nomós oinsá dezeñu ba espozisaun ne’e bele atrai ka fonte importante ida atu ema seluk bele mai haree no estuda kontinuidade kona-ba tais ne’e rasik. tanba, ita hatene katak bainhira ita halo espozisaun ita sei konvida soru-na’in sira no konvida mós ema-ne’ebé halo kores ba kabas, nune’e konvida mós ema ne’ebé bele ko’alia kona-ba ezisténsia tais, tanba tais mak sai ita-nia identidade ba mundu,” nia hateten.
tanba, ko’alia kona-bá tais ne’ebé salva guarda urjente mak tais orijinál, tais ne’ebé prodús ho matéria prima, tanba kuaze iha timor agora daudaun la hatene katak tais orijinál soru ne’e menus, tanba materiál prima ne’ebé mak atu prodús tais orijinál ne’e mós menus.
 20 dezembru, pm sei lansa rekuñesimentu “tais” sai patrimóniu mundiál
governu liuhosi ministériu saúde (ms), sabádu ne’e, relata kazu óbitu ida, detetadu pozitivu foun 13, rekuperadu 127 no ativu 579.

“total óbitu ne’ebé relata ohin, 26  fevereiru 2022 na’in ida ho pasiente mane idade 38 (38 a) transfere hosi ospitál aileu ba hngv iha loron 20 fevereiru 2022 hala’o teste pcr no konfirmadu pozitivubcovid-19 ho ct 28,3. no transfere ba iha izolamentu lahane iha loron 26 fevereiru 2022. nune’e, matebian hakotu iis iha tuku 04:23, matrugada. matebian mate ho diagnostico finál : bronkoaspirasaun, chriptoccocos meningitis, covid-19. matebian kompleta vasina ho tipu astrazeneca,” refere nota ne’ebé agencia tatoli asesu, sabádu ne’e.
nune’e, hahú 21 marsu 2020 to’o 25 fevereiru 2022 iha kumulativu kazu konfirmadu 22642 no óbitu 128.
hosi horiseik mai ohin, laboratóriu nasionál saúde halo teste pcr 156 testes pcr iha dili, kompostu hosi vijilánsia sentinela 26, rastreiu ba kontaktu ka contact tracing hitu (7), rastreiu aleatóriu ka random screening 111, viájen internasionál 10 no follow up iha kuarentena na’in-rua.
alende ne’e, totál teste pcr ne’ebé halo iha 25 fevereiru iha munisípiu-sira seluk, rejiaun administrativu espesiál oe-cusse no ambeno (raeoa) no hospitál nasionál guido valadares (hngv), hamutuk 151, hanesan baucau neen (6), ermera laiha, bobonaro hitu (7), maubisse 12, raeoa 14, covalima 25, viqueque laiha, lautem laiha, manufahi laiha, hngv 87 no vera cruz laiha.
nune’e, vasina ne’ebé fo’o ona ba populasaun elijível tinan 18 ba leten, to’o ohin dader 10h00, loron 26 fevereiru 2022, tuir sistema informasaun sáude iha ministériu saúde, hanesan kumulativu 1a doze iha dili (88,3%) no kumulativu 2a doze iha dili (83,0%).
enkuantu, ba sidadaun iha territóriu nasionál ne’ebé simu ona vasina doze dahuluk iha timor-leste 84,7% no simu ona doze daruak 71,8%. 
hosi insidénsia covid-19 iha timor-leste, durante loron hitu (7) ikus maka 3,6/100 mil abitante.
iha loron 26 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu sia (9), baixa ho covid-19 hamutuk neen (6) no baixa tanba covid-19 hamutuk tolu (3) ho sintomas grave.
notísa relevante: covid-19: kazu óbitu ida no pozitivu foun 52
 diretór komisaun nasionál eleisaun (cne, sigla portugés) munisípiu liquiça husu ba inan-aman sira labele lori labarik minioridade bainhira hakarak tuir kampaña prezidensiál tanba sira nia tempu  seidauk to’o iha vida politika,   maibé sira-nia tempu atu aprende no estuda.
cne observa kandidatu prezidente repúblika períodu 2022 to’o 2027 hamutuk na’in-16 hala’o kampaña eleitorál iha antusiazmu makas hosi ema hotu partisipa hodi rona direta programa sira ne’ebé kada kandidatu hato’o.
 semana dahuluk, cne rejista irregularidade iha kampaña eleitorál
“maibé, ami observasaun iha momentu labarik barak mak partisipa, maske lei bandu katak labarik kiik sira labele partisipa iha kampaña.  nune’e ami husu ba inan -aman sira tau konsiderasaun ba hahalok sira hodi lori labarik tuir sira mai kampaña,” diretór cne munisípiu liquiça, celestiano xavier hateten ba agência tatoli, sesta ne’e.
cne liquiça nafatin fó hanoin no fó informasaun envolvimentu labarik ne’e ba parte komponente ne’ebé haree direitu ba labarik nian atu sira mós bele toma responsabilidade.
“atu fó xamada atensaun ba inan-aman katak bainhira lori labarik mai partisipa kampaña mak iha akontese buat ruma familia sira sente oinsá. maibé família balun dehan ami-nia oan hakarak tuir  ami la’ós ami mak obrigada,” nia akresenta.
nune’e, cne liquiça nafatin sosializa informasaun sira ne’e liuhusi rádiu komunidade liquiça katak labarik minoridade labele partisipa iha kampaña polítika tuir sira nia hakarak rasik no ema ruma mak organiza.
 inddica observa labarik barak maka asiste iha kampaña
eskola ensinu sekundáriu tékniku vokasionál (estv) 28 novembru becora ne’ebé hetan apoiu orsamentu hosi ministériu edukasaun juventude no desportu (mejd) atu realiza reabilitasaun infraestrutura eskola, semana ne’e konklui ona prosesu reabilitasaun.
“prosesu la’o ona, ami daudaun halo serbisu maibé progresu maka ha’u seidauk husu ba tékniku sira. projetu komunitáriu hadi’a morru eskola besik ona remata, perfurasaun bee-moos atinje ona progresu tanba hetan ona bee-moos, no tanke fatin mós besik ramata ona,” diretór eskola estv 28 novembru, pedro da silva ximenes, informa ba agência tatoli, iha ninia knaar fatin, segunda ne’e.
 eskola ebc 30 agostu comoro hahú implementa projetu komunitáriu
reabilitasaun infraestrutura verba tolu hanesan morru eskola hosi parte oin ho medida naruk kuaze metru 91, kompletu ho portaun ne’e falta pinta de’it, perfurasaun hetan ona bee-moos maibé falta instalasaun de’it, no tanke fatin ramata ona hein de’it instalasaun tanke foun ho litru 4.000.
enkuantu, orsamentu ne’ebé governu apoiu ba estv becora atu realiza konstrusaun ba verba tolu ne’e hamutuk $34.000, ne’ebé kada verba boot liu maka reabilitasaun ba morru besi ho ho kustu $17.000, hafoin perfurasaun bee-moos ho kustu $15.000, inklui tanke fatin bee-moos ho kustu $2.000.
totál orsamentu ne’ebé maka mejd prevee ona ba projetu komunitáriu atu realiza konstrusaun no reabilitasaun ba eskola 197 ho sala aula 651 iha territóriu nasionál ne’e hamutuk $20.274.586,57.
 g7+ ho universidade da paz (unpaz), tersa ne’e, asina akordu kooperasaun hodi fó espasu ba estudante sira hala’o estájiu, peskiza no realizasaun semináriu ba estudante sira hodi hasa’e konesimentu iha nivél akadémiku-nia.
“ohin, ita selebrasaun asinatura akordu kooperasaun iha área tolu ho universidade da paz (unpaz) ida maka atu espasu ba estudante unpaz, bele halo estájiu mai iha g7+ atu haklean estudante sira nia konesimentu kona-bá saida mak nasaun 20 hosi membru g7+ enfreta,” sekretáriu jerál g7+, helder da costa, hateten ba agência tatoli hafoin ramata asina mou iha edifisiu g7+, pálasiu governu-dili.
g7+ mós fó oportunidade ba estudante unpaz sira halo peskiza hodi bele hatene situsaun nasaun post konflitu hanesan timor-leste no nasaun frájil sira ne’ebé sai membru liuliu iha aspeitu dezenvolvimentu.
alende ne’e, g7+ no unpaz mós formaliza realizasaun semináriu iha nivél univeridade nian hodi partilla esperénsia balun kona-ba organizasaun g7+ ba estudante sira hodi hasa’e  abilidade nuudar estudante iha nivél akadémiku.
“kooperasaun ida ne’e ami sei kontinua hodi fó espasu ba universidade sira, hanesan universidade nasionál timor lorosa’e (untl), universidade dili (undil) no seluk tan atu hasae estudante sira nia konesimentu liuhosi iha área peskiza sira,” helder da costa kompromete.
iha biban hanesan, reitór unpaz, adolmano amaral, hateten g7+ no unpaz formaliza kooperasaun iha área tolu hodi  haruka estudante sira  mai halo estájiu peskiza iha g7+ no halo semináriu iha nivél universidade.
“ami ho g7+ hala’o kleur ona, tanba antes ne’e g7+ hamutuk ho unpaz realiza ona semináriu kona-bá aspetu iha g7+ nian. ohin,  ita mai formaliza hodi hametin liután kooperasaun ne’e ba oin ita bele husu  dirijente  g7+ atu hatama g7+ ba  iha materia ensinu aprendijazen hodi bele hanorin ba estudante sira iha unpaz,” nia akresenta.
nune’e, reitór unpaz ne’e hato’o agradesementu ba g7+ tanba ho vontade tomak hakarak koopera hodi hasa’e abilidade estudante sira.
 prezidente repúblika, josé ramos horta, kuarta ne’e halo enkontru ho líderansa konfederasaun desportiva timor-leste (cdtl,sigla portugés), hodi kontinua enkoraja atu serbisu maka’as hamutuk ho governu hodi dezenvolve desportu.
biban ne’e, vise prezidente konfederasaun desportiva timor -leste (cdtl-sigla portugés), inosencio de araújo, informa sira nia parte sorumutuk ho prezidente repúblika hodi aprezenta papél ka servisu cdtl nian.
“prezidente repúblika enkoraja nafatin cdtl atu halo servisu di’ak liután no prezidente repúblika prontu kolabora ho cdtl hamutuk ho governu oinsá mak bele servisu hamutuk hodi lori desportu iha timor-leste ba oin,” vise prezidente cdtl, hateten iha palásiu prezidensiál, bairru-pite-dili, kuarta ne’e.
cdtl mós husu ba lider númeru ida iha timor – leste ne’e atu apoiu makas ba desportu bele lobi ho parte importante sira, nune’e bele sai patrosidór ba atividade desportu nian hodibele hatama reseita ba estadu no motiva atleta foinsae sira.
papél cdtl atu tau matan no haree ba federasaun desportiva hotu tanba be’e daudaun ekipa halo hela diagnóstika ida ba funsionamentu no administrasaun operasionál cdtl nian atubele mellora di’ak liu tan servisu hodi bele dezenvolve desportu iha nasaun ne’e.
federasaun ne’ebé hamahan-an iha cdtl hamutuk 48, kompostu atletizmu, aikido, basketból, badmintong, boxe, siklizmu, criket, corida da cavalho, futeból, halterofelizmu, judo, karate-do, kempo, motosiklizmu, natasaun, netball, silat, saling, ski, tiru, taekwondo, tenis kampo, tenis meza, voleiból, xadres, whusu, mhuathay, sepaktakraw, rama hana, hockey, andeból, teqball, roller no seluk tan.
  cdtl husu governu atu investe dezenvolvimentu desportu iha timor-leste
kandidatu prezidente republika períodu 2022-2027, ho númeru sorteiu 10, antero bendito da silva, kinta ne’e, hala’o kampaña daruak ho tipu diálgu populár iha postu batugade, munisípiu bobonaro.
iha ámbitu diálogu popular ne’e, kandidatu antero bendito promote bainhira hetan fiar hosi povu atu sai prezidente repúblika sei fó prioridade ba setór agrikultura tanba maioria populasaun moris ho toos no natar.
“iha timí laran tomak populasaun moris ho vida agrikultura hodi sustenta povu toos na’in no natar na’in sira nia moris. ita-nia populasaun barak, maibé rai ba produtivu agrikultura ne’e menus. nune’e bainhira ha’u mak manán iha eleisaun no sai prezidente repúblika mak fó prioridade ba sustentabilidade ba povu agrikultór ka toos na’in sira,” kandidatu prezidente republika ne’e hateten liuhosi diálogu popular ba militante no apoiante sira.
abertura kampaña iha lautém, horta introdús prioridade haat
iha biban hanesan, koordenadór grupu agrikultór batugade, joaquim perreira,  sente kontente tanba kandidatu prezidente repúblika antero bendito da silva nu’udar toos na’in nia ona ne’ebé kandidata-an hodi tau matan ba povu ne’ebé moris ho agrikultór.
“ami fó fiar no sei fó votu na kandidatu prezidente republika antero bendito no husu bainhira hakat ba pálasiu prezidensiál labele haluha ami toos na’in sira nia moris,” nia rekomenda.
entertantu, ekipa susesu kandidatu pr ne’e, flaviano mendonça martins, hateten nafatin esforsu atu fó susesu ba nia kandidatura tanba eleisaun prezidensiál ne’e la’ós atu manan ka lakon, maibé hakarak lori lori povu agrikultór hodi promove ba juventude,  estudante no traballadór-sira.
tuir oráriu hosi komisaun nasionál eleisaun (cne,sigla portugés)  kandidatu ho númeru sorteiu 10 sei hala’o  kampaña ho dálogu popular iha maubara-liquiça, tuku 14 :00 to’o 18 :00, lokoraik.
iha diálogu popular ne’e marka presenza husi observadór internasionál,uniaun europeia,  ekipa cne, pdhj, no hetan seguransa másimu husi polisia nasionál timor-leste (pntl) munisípiu bobonaro.
eleitu ba pr, lere hakarak promove diálogu lori povu ba moris di’ak
sekretariadu tékniku administrasaun eleitorál (stae) covalima finaliza ona halo verifikasaun ba materiál sensitivu ho non sensitivu no halo ona pakotementu, prepara atu halo distribuisaun ba postu administrativu sira. 

“stae covalima finaliza ona verifikasaun buletin votu agora kontinuasaun halo pakotementu materiál eleisaun sensitivu ho non sensitivu hodi prepara halo distribuisaun materiál eleisaun ba sentru votasaun sira,” diretór stae covalima, francisco gusmão, relata ba agência tatoli, iha nia knar fatin, kampung baru, kuarta ne’e.
hafoin brigada stae hamutuk ho ófisiál cne halo pakotementu materiál eleisaun sensitivu ho non sensitivu, bazea ba kalendáriu sei realiza serimonia distribuisaun materiál eleisaun iha loron 18 fulan-marsu tinan ne’e.
durante halo verifikasuan materiál non sensitivu stae la identifika buat ruma ne’ebé mak falta, nune’e stae finaliza ona verifikasaun materiál sensitivu ho non sensitivu, agora halo hela prosesu pakotementu preparasaun atu halo distribuisaun materiál eleisaun ba iha sentru votasaun sira.
enkuantu, stae covalima simu materiál sensitivu ho non sensitivu iha loron 11 fulan-marsu ne’e ho totál livru buletin votu hamutuk 1070 no urna 240. 
dadus hosi stae eleitór ne’ebé atu ezerse nia direitu iha loron 19 fulan marsu ne’e hamutuk 47,807 kompostu hosi mane 2,4446 no feto 2,336. sentru votasaun iha munisípiu covalima hamutuk 80 no estasaun votasaun 92.
eleisaun prezidensiál sei realiza iha loron 19 fulan-marsu ne’e ho kandidatu prezidente repúblika na’in-16. 
kandidatu prezidente repúblika indepedente, hermes da rosa correia barros, no prezidente partidu unidade dezenvolvimentu demokrátiku (pudd) deside fó apoiu tomak ba kandidatu mais votadu, josé ramos horta, bainhira akontese eleisaun prezidensiál segunda volta.

“hakarak fó apoiu tanba razaun fuan ba oin ida-ne’ebé di’ak no komunikasaun ne’ebé hala’o iha pozitivu tebes hanoin di’ak ba povu,” hermes barros hato’o lia hirak ne’e ba jornalista sira hafoin halo sorumutu komunikasaun polítika ho josé ramos horta iha rezidénsia faról, kuarta ne’e.
kandidatu xefe estadu 2022-2027 ho númeru sorteiu rua (2), sei fó orientasaun no apela ba apoiante no simpatizante ne’ebé antes ne’e fó ona votu ba nia atu eleisaun segunda volta fó  apoiu ba ramos horta.
iha fatin hanesan, josé ramos horta, hateten hafoin eleisaun primeira volta iha kontaktu oioin kada kandidatu halo ho nia parte ativu loos no simu mós lidér hosi partidu balun.
“ha’u-nia kandidatu iha primeira volta kedas simu hotu-hotu no agora iha de’it kandidatu rua mak buka konsolida votasaun primeiru no bele aumenta tan eleitoradu partidu sira seluk,” nia dehan.
horta la esplika kandidadu no partidu ne’ebé mak halo ona komunikasaun maibé nia fiar iha eleisaun segunda volta sei fó votu aumenta liután hodi manán.
entretantu, prezidente partidu unidade dezenvolvimentu demokrátiku (pudd), silvestre xavier sufa, hateten liuhosi reuniaun estrutura partidu pudd nian hosi nasionál to’o baze iha tersa ne’e (23/03) deside hodi fó apoiu ba kandidatu mais votadu josé ramos horta iha eleisaun segunda volta.
apoiu ne’e ho razaun tanba kandidatu horta indika hosi partidu cnrt, lideradu hosi xanana gusmão, ne’ebé durante ne’e sempre halo komunikasaun polítika di’ak ho pudd.
“ho nune’e pudd laiha objesaun sei mobiliza rekursu no masa tomak hosi baze to’o nasionál hodi apoiu kandidatu horta hodi hetan vitória,” nia hateten hafoin ho estrutura partidu hasoru malu ho ramos horta iha rezidensia faról, kuarta ne’e.
enkuantu, iha eleisaun primeiru ronde pudd fó apoiu ba kandidatu prezidente repúblika, martinho germano da silva gusmão.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31% ), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31%), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
sekretaria estadu formasaun profisionál no empregu (sefope) liuhosi diresaun nasionál empregu  exteriór (dnee), segunda ne’e,  fó formasaun kona-ba interview skills for women ba kandidatu traballadór feto na’in-25.
diresaun nasionál empregu  exteriór, filomeno soares, hateten formasaun ne’e hala’o hamutuk ho parseriu australia pacific training coalition (aptc), pacific australia labour mobility (palm) no pacific labour facility (plf), ho objetivu atu intensifika envolvimentu feto ba serbisu iha austrália.
“formasaun ohin ita realiza atu envolve kandidatu traballadór feto sira ne’ebé naran iha ona sistema work ready pool sefope atu ba serbisu iha austrália, tanba haree ba dadus númeru feto serbisu iha austrália liuhosi seasonal worker programme (swp) menus tebes,” diretór filomeno soares, informa ba agência tatoli, iha salaun east timor development agency (etda).
 janeiru-marsu, traballadór timor-oan 316 serbisu iha austrália
bazeia ba dadus, hahú tinan 2012 to’o agora mobilidade laborál haruka traballadór feto serbisu iha austrália liuhosi programa swp menus.
“ita identifika katak iha munisípiu haat mak envolve feto barak hanesan munisípiu dili, baucau ermera no lautém,” nia akresenta.
nia dehan, ho problema sira ne’ebé akontese, sefope liuhosi dnee hakarak haree bareira saida maka halo munisípiu seluk la envolve feto barak iha programa ne’e.
“entaun parte diresaun hamutuk ho parseiru sira hasa’e kapasidade kandidatu traballadór feto ho di’ak liután, nune’e bele envolve ba programa ne’e. informasaun ne’ebé ita prepara atu fó ba sira mak oinsá bele dezenvolve kurikulum vitae (cv) ho di’ak no tenke iha koñesimentu lian di’ak bainhira hala’o entrevista direta hasoru empregadór sira,” nia tenik.
programa ne’e ba dahuluk, hala’o iha sentru formasaun etda  no tuir planu sei realiza iha munisípiu sira seluk hodi kapasita kandidatu feto sira ne’ebé iha ona sistema work ready pool.
reprezentante povu iha uma fukun parlamentu nasionál (pn), husu ministériu saúde atu halo fumigasaun ba iha eskola sira no fahe replente susuk (autan) ba estudante hodi halo prevensaun moras dengue, tanba daudaun ne’e eskola sira komesa aula inisíu letivu foun.
 ohin, pn debate urjente ho ministra saúde kona-ba moras dengue
“agora ita tama ona aula hahú ba kestaun dengue ne’ebé agora sai hanesan surtu nasionál nune’e husu ministéiru saúde hodi bele ba halo fumigasaun iha eskola sira-ne’ebé iha munisípiu tomak liu-liu parte sira-ne’ebé kazu aas tebes hanesan iha comoro hodi  proteje estudante sira hosi kontamisaun susuk ne’ebé bele tata ho virus dengue,” deputada frente mudansa (fm), isabel ximenes, levanta iha plenária parlamentu nasionál, segunda ne’e.
nia mós fó hanoin nafatin tanba iha debate urjente foin lalais ne’e ho ministra saúde, ezjie ona hodi fahe replente susuk ka autan ba estudante sira, tanba governu bele aloka netik osan hodi sosa.
deputadu, khunto, antónio verdiál, preokupa kazu óbitu dengue ba labarik kontinua aumenta liu-liu iha hngv seida’uk iha solusaun, no preokupa kondisaun hngv iha kama ida pasiente labarik na’in-rua (2) ka tolu kontinua toba  hamutuk.
nune’e, husu ministra saúde atu book an labele hosik buka mekanizmu di’ak ho lalais kazu dengue labele aumenta tan.
deputadu pd, antónio da conceção, apresia servisu ministériu saúde nian kona-ba intervensaun kazu dengue tanba hafoin pn halo debate urjente ho ministra saúde iha duni kampaña sensivilizasaun informasaun ba públiku ho ativu liuhosi panfletu no mós iha órgaun komunikasaun sosiál.
tan ne’e, nia dehan, prevensaun dengue la’ós papél governu nian de’it maibé presiza partisipasaun komunidade nian hanesan halo limpeza iha uma hodi labele fó fatin ba susuk hatolun no moris.
xefe departamentu forensik iha hospitál nasionál guido valadares (hngv), nilton tilman, informa hahú janeiru too marsu 2022, halo ona autópsia ba mate-isin iha mortuáriu hamutuk 22.
“ita halo ona autópsia ba mate-isin hamutuk 22, kompostu hosi janeiru iha kazu hamutuk 11, hosi númeru ne’e mane na’in-ualu no feto na’in inklui mate-ruin na’in rua   ne’ebé mak ita rekolla iha munisípiu liquiça, nune’e mate ruin na’in-rua  tama iha kategoria  seidauk bele define no iha fevereiru too marsu ne’e hamutuk 11,” xefe departamentu ne’e hateten ba jornalista sira iha knaar fatin mortuáriu hngv, sesta ne’e.
nilton tilman informa, hosi kazu outópsia ne’e maioria kazu omísidiu ka ema oho, oho aan kazu bebé ema soe ne’ebe mak sei hela prosesu investigasaun nia laran.
“ita halo autópsia atu intensaun buka motivu mate tanba saida, hafoin estuda no entrega rezultadu ba  prosesu legál liuliu iha tribunál atu juís sira foti konkluzaun ba kazu,” nia esplika.
forensik nia servisu atu fasilita prosesu investigasaun, bainhira hetan mandadu hosi tribunál no pntl atu halo investigasaun kazu omisídiu sira.
laiha médiku espesialista 
daudaun ne’e, departamentu forensik laiha médiku espesialista, nune’e ita sei depende ba médiku espesialistakubanu sira.
“signifika ita krize ba médiku espesialista ba ida ne’e tanba durante   forensic servisu hamutuk ho ministériu saúde, ministériu justisa, ministériu interiór, maibé ami buka dalan espesialista la iha agora médiku espesialista kubanu  mak daudaun ne’e jere hodi hala’o autópsia ba mate-isin sira hodi deteta kazu sira ne’e,”  nia afirma.
kona-bá ekipamentu, xefe departamentu ne’e mós dehan la sufisiente hodi halo autópsia tanba zeleira malirin atu rai mate-isin mós kondisaun ladun d’iak.
nune’e, xefe departamentu ne’e husu ba governu liuhosi ministériu saúde atu investe iha área ne’e hodi redús dependensia ba médiku espesialista hosi rai liur no haree mós ba fasilidade sira.
médiku jerál iha fatin izolamentu covid-19 tasi-tolu, marcelino abel soares, informa pasiente covid-19 ne’ebé baixa hela iha fatin izolamentu tasi-tolu ne’e la konsege ezerze ninia direitu votu iha eleisaun prezidensiál 2022 ne’ebé realiza iha sábadu (19/03) ohin.

“totál pasiente covid-19 iha fatin izolamentu tasi-tolu daudaun ne’e hamutuk na’in-ida (1) ne’ebé mak ohin la ezerse nia direitu votu iha eleisaun prezidensiál 2022 ne’e,” marcelino abel soares hateten ba agénsia tatoli, iha fatin izolamentu covid-19 tasi-tolu, díli, sábadu ne’e.
maske nune’e, médiku jerál ne’e la lakon esperansa katak kandidatu prezidente repúblika períodu 2022-2027 ne’ebé povu fó fiar eleitu sai prezidente repúblika tenke sai prezidente ba ema hotu.
“ha’u nu’udar sidadaun ida, ha’u-nia esperansa ba iha prezidente foun ne’ebé eleitu tuir mai tenke sai prezidente ba povu tomak, nune’e bele hakuak povu timor-leste tomak, liu-liu kria estabilidade, hametin nafatin demokrásia nu’udar nasaun demokrátiku ida hadomi nia povu no kria nafatin kondisaun ne’ebé favorável no tau matan ba ami joven sira,” nia hateten.
hanesan sidadaun hanesan timor-oan ida, nia konsege ezerse ninia direitu votu hodi tuir votasaun iha manatutu no hafoin ne’e mak nia hala’o fali nia knar hanesan médiku ida fatin izolamentu tasi-tolu, dili.
“tanbá ne’e, pesoálmente ohin ha’u vota tuir ha’u-nia distritu orijin mak distritu manatutu,” nia dehan.
nia sente orgullu tuir eleisaun ne’e tanba timor-leste bele selebra fila-fali festa demokrásia ida ne’e, nune’e povu timor-leste tomak bele hili fila-fali prezidente repúblika foun ida atu servi povu no rai timor-leste.
entretantu, totál médiku ne’ebé servisu iha fatin izolamentu covid-19 hamutuk na’in-11 ne’ebé kompostu hosi médiku jerál, enfermeiru no parteira.
vise–ministru administrasaun estatal (mae), lino torrezão, hamutuk ho funsionáriu públiku na’in-50 hosi instituisaun sira seluk halo vizita bá fatin istóriku sentru  nasionál chega (cnc, sigla portugés).
vizita ne’e nu’udar aktu konsensializa funsionáriu sira kona-ba istória luta libertasaun no iha biban hanesan komemora loron funsaun públiku ne’ebé sei monu iha loron 15 jullu 2022.
“objetivu lori funsionariu públiku sira ba cnc tanba sira presiza hatene, tanba barak seidauk hatene di’ak istória rai ne’e. tanba ne’e hanesan maneira ida fó hanoin, promove no eduka funsionáriu sira katak nasaun ida-ne’e atu harii iha esforsu lubuk ida, nune’e jerasaun foun agora tenke serbisu ho dedika-an tomak. aleinde ne’e, vizita ne’e hodi hateke ba kotuk haree pasadu hodi konsolida fali istória tanba ema barak seidauk hatene kona-ba sítiu istóriku. entaun koñesimentu ida-ne’e fó hanoin ba ita hotu katak ita mós iha ita-nia interese ba istória ne’ebé rai hela ba ita,” vise-ministru informa iha salaun cnc balide, kuarta ne’e.
nune’e, funsionáriu sira vizita fatin prizaun no prizioneiru polítiku, ezibisaun kona-ba kronolojia istória tinan 1974-1999, servisu cavr, ezibisaun auto determinasaun no komunidade internasionál, ezibisaum akontesimentu 1999, direitu umanu, sala arkivu no sala nakukun inklui asiste filmajen ne’ebé hatudu hosi cnc kona-ba istória pasadu timór nian iha tinan 1999.
“ida-ne’e hatudu ba ita katak atu hetan independénsia hodi liberta rai ida-ne’e la’ós milagre tun hosi lalehan de’it, maibé ho sofrimentu lubuk boot ne’ebé ema barak fó nia isin no klamar ba rai ida-ne’e no funsionáriu balun mós sai vítima ba ita-nia prosesu independénsia, nune’e funsionáriu públiku sira hanesan aparellu estadu tenke iha koñesimentu kle’an kona-ba istória timor-leste,” vise-ministru tenik.
 cnc-cpa asina akordu prodús filme “desenhos animados” konteúdu relatóriu “chega!”
iha biban hanesan, diretór ezekutivu cnc, hugo maria fernandes, hateten, atividade ne’e hanesan programa preparasaun ba funsionariu públiku sira atu hasoru loron funsaun públika, nune’e ohin etapa dahuluk ba funsionáriu balun hahú halo vizita ba cnc.
“kada loron partisipante funsionáriu públiku ne’ebé mai hamutuk 50, durante loron ualu, ne’ebé bainhira ramata, funsionáriu seluk rejistadu hamutuk ema na’in-400 no ida-ne’e delega ka hili ona hosi kada ministeriál,” nia dehan.
orsamentu ne’ebé cnc gasta hodi sosa filmajen sira hamutuk $90.000 hosi nasaun sira hanesan xina, indonézia, portugal no país seluk tan.
iha fatin hanesan, funsionáriu parlamentu nasionál, ratnofianos usfinit, rekoñese hetan benefísiu hosi vizita ne’e tanba bele hatudu no hafanu ema, liuliu funsionáriu públiku sira atu labele baruk no halimar bainhira serbisu, maibé tenke sériu tanba nasaun ne’e atu hamriik hosi esforsu no dezafiu barak ne’ebé maluk timor-oan sira hasoru no liu ona.
“joven sira labele hanoin buka festa ne’ebé rame, maibé tenke kontinua estuda haka’as-an atu apreende buat barak ne’ebé ohin loron hetan gratuita, tanba nasaun ne’e iha ninia pasadu ne’ebé maka terus liu, tanba ne’e tenke esforsu oinsá timór tenke di’ak liután,” nia fó hanoin.
funsionáriu sira ne’ebé ohin loron partisipa hosi gabinete prezidente repúblika, gabinete primeiru-ministru, gabinete tribunál rekursu, gabinete sekretaria parlamentu nasional, ministériu defeza, no mae.
grupu komunitáriu ne’ebé antes ne’e halo kontratu ho ministériu edukasuan juventude no desportu (mejd), sei hahú konstrusaun eskola lima iha viqueque, semana oin.
“projetu komunitáriu iha viqueque hamutuk 13 lansa iha fulan-fevereiru, ne’ebé eskola lima maka seidauk implementa tanba kondisaun estrada. maibé, semana oin ne’e hahú implementa ona,” diretór servisu edukasaun munisípiu viqueque, emidio amaral, hateten ba agência tatoli, iha ninia knaar fatin, beloi, tersa ne’e.
 eskola lima viqueque seidauk implementa projetu komunitáriu tanba kondisaun estrada
antes ne’e, orsamentu tama ona iha konta bankária grupu komunitáriu sira, ne’ebé toma-konta ba projetu.
“projetu ne’e ninia durasaun fulan-neen de’it. tanba ne’e, grupu responsável sira tenki aselera serbisu hodi to’o loron ne’ebé determina ona bele finaliza,” nia sujere.
projetu komunitáriu ne’ebé atu implementa iha semana oin iha postu ossu iha eskola rua mak seidauk implementa projetu hanesan eskola ensinu báziku filiál (ebf) uaibobo ho sala tolu, ho orsamentu $116.976,18 no eskola ebf liaruca iha sala tolu ho orsamentu $112.599.
postu uatulari eskola rua maka seidauk implementa projetu hanesan ebf uaibira iha sala tolu, ho orsamentu $103.111,97 no ebf edimumo iha sala tolu ho orsamentu hamutuk $98.958,49.
postu viqueque villa eskola pre-eskolár sebestião gomes iha sala rua, iha suku uaimori seidauk implementa projetu ho orsamentu $89.396,09.
“tuir planu, entre eskola lima ne’e sei implementa dala-ida ho eskola 13 ne’ebé konstrui ona, maibé dalan liga ba fatin konstrusaun ho kondisaun a’at,” nia akresenta.
progresu konstrusaun eskola liuhosi projetu komunitáriu hamutuk 13, ne’ebé antes ne’e implementa iha fevereiru 2022, ne’ebé hosi eskola hirak ne’e, progresu eskola ebf cabira-oan atinje ona 60% .
vise prezidente parlamentu nasionál no deputadu hosi bankada khunto, luís roberto, husu ba komisaun a trata asuntu justisa no konstitusionál fó prioridade ba proposta alterasaun lei pensaun vitalísia (lpv) atu tau ba ajenda hodi halo diskusaun. 

  2022: komisaun a sei fó prioridade ba alterasaun lei pensaun vitalísia
luis roberto hateten, partidu khunto nia kompromisu iha parlamentu nasionál mak hakarak halo alterasaun ba proposta lei pensaun vitalisa hodi redús nia persentajen.
“proposta ne’e to’o agora sei iha komisaun a no seidauk tuur hamutuk foti desizaun ba diskusaun proposta alterasaun lei pensaun vitalisa, maibé ami khunto prontu de’it submete atu halo alterasaun. nu’udar bankada governu no membru komisaun a sei hato’o iha komisaun oinsá halo diskusaun,” deputadu luís roberto hateten ba agência tatoli iha parlamentu nasionál, segunda ne’e.
 cnrt fó importánsia ba proposta alterasaun lei pensaun vitalísia atu debate
antes ne’e, governu liu hosi reuniaun konsellu ministru (km) iha 19 fevereiru 2020 aprova ona proposta alterasaun dahuluk lei ba eis titulár sira, ne’ebé define kona-ba pensaun vitalísia.
proposta ne’e prevee oinsá atu ajusta rejime pensaun vitalisa ba rejime seguransa sosiál, ne’ebé sei la elimina direitu ba ema ruma, liu-liu ba órgaun titulár sira no hafoin hetan aprovasaun hosi konsellu ministru mak governu lori proposta ne’e ba parlamentu nasionál atu bele diskute.
iha 04 maiu 2021, komisaun a suspende proposta alterasaun ba lei estatutu remuneratóriu ba titulár kargu polítiku tanba sei hein governu aprezenta regra aplikasaun.
vise pn ne’e hateten, la’ós atu halakon maibé tenke redú nia persentajen hodi bele halo balansu tanba pensaun vitalísia prevee tiha ona iha konstituisaun, entaun atu halakon karik presiza konsensu entre partidu sira-ne’ebé hetan asentu iha parlamentár.
maske partidu khunto hola parte iha bankada governu maibé presiza konsesu hosi partidu sira asentu parlamentár.
“fila-fali ba bankada boot iha konsesu, liu-liu partidu bo’ot fretilin ho cnrt tanba sira mak númeru membru deputadu barak no ami khunto prontu submete, tantu ida ne’e kompromisu hosi partidu ida-idak nian. bainhira alterasaun ne’e halo mak sei halo poupansa ba orsamentu jerál estadu (oje0,” nia dehan.
 kaleidoskópiu 2021: pn kontinua suspende proposta alterasaun lei pensaun vitalísia
sekretária estadu igualdade no inkluzaun (seii) servisu hamutuk ho servisu eduksaun munisípiu covalima realiza sertame ba estudante nível ensinu sekundáriu iha ámbitu selebra loron mundiál feto ho tema “igualdade jéneru ba mudansa klimátika” ho tema internasionál “igualdade ohin loron ba futuru ne’ebè sustentavél”.

“tuir loloos loron mundiál feto ne’e ita komemora iha loron 08 fulan-marsu maibé kestaun preparasaun, ohin loron 8 fulan-abril ita foin selebra loron tefere ho kompetisaun sertame,” pontu vokál seii, francisco de araújo, hato’o liuhosi nia diskursu iha salaun centro comunidade covalima, sesta ne’e.
loron mundiál feto ne’e, kada tinan seii hamutuk ho parseiru sira selebra iha postu administrativu no suku sira hodi halo sensibilizasaun informasaun ba komunidade no líder komunitária sira
“tinan ne’e, seii servisu hamutuk ho servisu eduksaun covalima hodi selebra loron mundiál feto ba tinan ne’e ita komemora ho atividade sertame ba estudante nível ensinu ensinu sekundáriu,” nia hateten
seii realiza sertame ho objetivu atu bele halo sensibilizasaun hodi fó formasaun ba estudante sira liu-liu asuntu jéneru, tanba ko’alia kona-ba jéneru ema barak ko’alia ida-ne’e asuntu feto nian maibé ho atividade ida-ne’e feto mak partisipa no mane labele.
“ha’u hanoin ida-ne’e la’ós ko’alia kona-ba igualdade jéneru, ema hotu iha direitu no obrigasaun hanesan iha moris família nian iha parte sosiál, kulturál, ekonomiku, no politíka nia laran,” nia dehan.
atividade sertame ne’e, partisipa hosi estudante sira hosi ensinu sekundáriu tékniku vokasionál akar laran, eskola tékniku vokasionál kristal, eskola sekundáriu católika avé maria suai (escam) no cafe.
estudante nível ensinu sekundáriu iha covalima partisipa iha sertame ne’ebé realiza hosi seii. celestina teles.
diretór servisu edukasaun covalima, rui suri seran hato’o agradese ba sekretária estadu igualdade no inkluzaun (seii) hodi fó oportunidade ba estudante sira hodi realiza sertame, iha ámbitu selebra loron internasionál feto ne’ebé monu iha loron 8 fulan-marsu tinan ne’e.
“ami hosi edukasaun covalima, hato’o agradese ba seii hodi fó oportunidade no biban hodi  eleva estudante sira-nia kuñesimentu hodi realiza atividade sertame hodi hatene velosidade  responde,” nia hateten.
nune’e, nia husu ba estudante sira tenke aproveita oportunidade ne’e ho didi’ak realiza kompetisaun sertame entre estudante sira hosi eskola sira ne’ebé to’o ikus hamosu balun sai manan-na’in no seluk lakon.
“ita-bo’ot sira aproveita didi’ak oportunidade eventu importante ida-ne’e ba oan sira-nia futuru kompetisaun iha manan no lakon. ho atividade sertame ne’e atu dezenvolve kapasidade intelektuál hosi estudante sira nível ensinu sekundáriu sira,” nia dehan.
sekretáriu administrasaun munisípiu covalima, francisco de jesus alves, reforsa seii realiza atividade sertame ne’e atu motiva estudante sira hodi halo preparasaun ne’ebè másímu.
“ohin, ita mai selebra loron mundiál feto, selebra atividade sertame hodi motiva alin estudante sira, entaun imi-nia preparasaun di’ak tebes. iha sertame ne’e balun iha manan no lakon, maibé bainhira lakon karik tenke kontinua prepara an di’akliu hodi partisipa iha eventu sira seluk,” nia dehan.
juri ba sertame ne’e mai hosi servisu edukasaun covalima no hosi seii rasik no estudante sira ne’ebé mak manan ba primeira lugar sei hetan premiu osan $90 ba segundu lugar sei hetan premeiu osan $75.00 ba treiseiru lugar sei hetan premeiu osan $60 ho sertifikadu.
 kandidatu prezidente repúblika ho númeru sorteiu ualu (8), tito da costa cristovão ‘lere anan timur’, hateten bainhira povu fó vitória iha eleisaun 19 fulan-marsu no eleitu sai prezidente repúblika mak nia sei pronunsia ba governu  hodi haloot restu mortál sira ne’ebé agora daudaun sei rai hela iha ossoáriu.

apoiante kandidatu prezidente repúblika, tito da costa cristóvão ‘lere anan timur, iha kampaña eleitorál ne’ebé realiza iha kampu ladi, covalima. celestina teles.
“ita haree iha fatin-fatin iha ossoáriu ne’ebé fatin atu haloot mate-ruin ema-ne’ebé  fakar raan ba rai ida-ne’e, maske tinan 20 ona, restu mortál sira-ne’e kontinua rai iha ossoáriu ne’ebé ha’u bolu hanesan armajen. se ha’u eleitu sai pr, ha’u sei propoin ba governu atu haloot restu mortál sira-ne’ebé sei rai iha ossóariu iha ainaro, covalima, bobonaro, baucau, lautém no viqueque,”  lere ana timur hato’o liuhosi kampaña eleitorál ba dala-sia (9), iha kampu ladi, kinta ne’e.
tuir nia, governu promete atu konstrui simetériu iha munisípiu sira maibé ninia prosesu la’o neineik liu no to’o ohin loron restu mortál hosi luta-na’in no funu-na’in sira-ne’ebé mate ba rai ida-ne’e, sei kontinua rai nafatin iha ossoáriu.
“jadim dos heroi metinaro foin iha kondisaun maibé sira seluk seidauk iha kondisaun. ha’u sei fó prioridade ba ita-nia éoi sira-ne’e, tanba sira mate mak sai éroi. tanba ne’e, husu ba veteranu sira tenke tane aas dignidade hodi fó onra no gloria, sira fakar sira-nia raan, ita sai nasaun ida ne’ebé soberanu no independente,” nia dehan.
iha kampaña ba dala-sia ne’e, lere promete sei halo esforsu hodi sujere ba governu atu lori fila don martinho lopes nia restu mortál ne’ebé rai hela iha portugal, la’ós ida-ne’e de’it maibé ba sira seluk tanba tinan 20-resin ona mós seidauk lori fila.
“iha ha’u-nia mandatu atu ramata, ha’u la rezolve hotu problema veteranu maibé rezolve balun atu veteranu sira moris ho dignu,” nia hateten.
aleinde rezolve problema veteranu sira-nian, nia mós hakarak promove rekonsiliasaun tanba munisípiu covalima ho bobonaro fronteira ho indonézia, nune’e bainhira atu hakmatek tenke hala’o rekonsiliasaun.
apoiante kandidatu prezidente repúblika, tito da costa cristóvão ‘lere anan timur, iha kampaña eleitorál ne’ebé realiza iha kampu ladi, covalima. celestina teles.
“ha’u sei promove rekonsialisaun, ita la’ós atu lori malu ba tribunál maibé ita tuur hamutuk hodi nahe biti boot ba dame, hodi husu ita-nia maluk sira sorin ne’ebá rekunese sala nu’udar timor-oan, liu-liu inan aman sira-ne’ebé moris iha fronteira. ita sai timor ida de’it, maske nasaun ketak ona,” nia dehan.
iha komísiu ne’e superviziona hosi komisaun nasionál eleisaun, provedoria direitu umanu no justisa (pdhj) no obervadór internasionál hodi haree prosesu hotu, inklui lei eleitorál nian hodi bele fó susesu ba iha kampaña tinan ida-ne’e.
durante kandidatu sira hala’o kampañia eleitorál iha munisípiu covalima polísia, nasionál  timor-leste (pntl) fó seguransa masímu durante kandidatu sira hala’o kampaña eleitorál.
 membru fundadór organizasaun persaudaraan setia hati terate (psht) timor-leste, ambrosio mau talo, informa membru na’in-9.000-resin hahú prepara atu simu graduasaun iha fulan-agostu tinan ne’e.
“tinan ne’e, ita halo graduasaun ba membru 9.000-resin tuir desizaun ne’ebé governu fó sai ona. maibé númeru ne’e bele tun ou bele aumenta,” fundadór psht ne’e  informa ba agência tatoli via teléfonika, kinta ne’e.
daudaun ne’e, estrutura psht deside fatin haat sai fatin ba graduasaun nian, mak parte leste sei hala’o iha munisípiu baucau ne’ebé sei akumula membru foun sira hosi viqueque, lautém no manatuto, rai-klaran halo iha sentru munusípiu manufahi, ne’ebé sei akumula mós hosi ainaro, suai no aileu.
enkuantu, iha munisípiu dili mak kompostu membru-sira hosi ermera no rejiaun administrativu espesiál oé-cusse no ambeno (raeoa) no iha parte loromonu realiza iha bobonaro ne’ebé sei partisipa mós membru sira hosi liquiça.
tuir oráriu, atividade graduasaun sei akontese durante loron tolu, hahú iha loron 19 to’o 21 agostu ne’ebé partisipa mós xefe konsellu balun hosi nasaun indonézia.
alende ne’e, fundadór ne’e afirma, iha loron 09 to’o 10 jullu, psht sei realiza kongresu ordináriu hodi hili hikas estrutura foun tanba estrutura antes ne’e nia mandatu termina.
“ita mós sei realza kongresu iha jullu nia laran komesa iha 09 to’o 10 atubele hili fali estrutura foun tuir membru sira nia ezijénsia,” nia afirma.
kongresu ne’e hetan apoia fatin no orsamentu hosi sekretáriu estadu juventude no desportu (sejd) no organizasaun mós kada membru kontribui ona osan balun.
nune’e, psht preparadu no prontu atu realiza kongresu iha jullu nia laran no sei realiza iha salaun kuartél jenerál falintil-forsa defeza timor-leste (f-fdtl) fatuhada dili.
 kandidatu psht munisípiu haat sei gradua iha jináziu maliana
debate entre kandidatu prezidente repúblika na’in-16 ne’ebé organiza hosi komisaun nasionál eleisaun (cne, sigla portugés), tersa (15/03) kalan ne’e, ne’ebé gmntv hala’o transmisaun direta ne’e tekir-tekir para iha dalan klaran tanba fallansu tékniku no rede internet monu.
 pergunta debate públiku ba kandidatu pr sei fahe ba sesaun tolu
 “husu deskulpa ba exelensia kandidatu sira hotu, ita break uitoan hafoin konfinua fali tanba kestaun rede internet,” moderadór ba debate kandidatu pr 2022-2027, expetido dias ximenes hateten perante ba kandidatu sira no audiénsia ne’ebé tuir debate ne’e iha hotel turismo dili no audiénsia gmntv iha rai-laran nomós iha rai-li’ur.
ba kestaun ne’e, prezidente cne josé agostinho da costa belo hateten fallansu tékniku ne’e normál tanba sei la prezudika informasaun ba povu, tanba sei solusiona fila-fali hodi kontinua debate.
“fallansu tékniku ne’e normal. fllansu ne’e sei la prezudika informasaun ba povu tanba sei solusiona fila-fali no debate sei kontinua la’o,” josé belo hateten.
nune’e mós, produtora ezekutivu produsaun gmntv, isabel fernandes, hateten problema fallansu tékniku ne’e mosu tanba iha audiénsia balun mak book fiu, nune’e prezudika transmisaun ne’e para iha dalan klaran.
iha fatin hanesan audénsia ba debate ne’e, cecilia do rego, hosi munisípiu baucau, via telefónika ba agência tatoli katak programa debate ne’e hahú akompaña ho di’ak hodi rona kandidatu sira hato’o sira-nia vizaun no misaun ho konseitu sira, maibé sente triste tanba debate la’o seid’uk kleur la hetan ona liña transmisaun.
nune’e mós, mariano mendonça sente preokupa ho debate públiku entre kandidatu pr ne’ebé hetan transmisaun direta hosi gmntv rasik, tanba públiku hakarak akompña informasaun maibé iha fallansu tékniku akontese nune’e presiza rezolve ho lalais fila-fali.
enkuantu programa debate ne’e hahú iha tuku 20h00 kalan no bainhira hahú aprezenta kada kandidatu  nia perfil no mós introdús regra konduta ba debate nian hodi kandidatu kumpre iha ambitu debate la’o.
sekuénsia debate   hahú pergunta primeriu ba kada kandidatu hodi responde minutu rua kona-ba kandidatu sira-nia vizaun no misaun.
pergunta daruak hato’o ba kada  kandidatu ida-idak liuhosi dada rifa hodi foti iha envelope ida-ne’ebé iha laran ne’e iha ona perguntas, hafoin moderadór lee sai no pergunta la hanesan ba kada kandidatu ba iha asuntu kona-ba ekonomia, igualdede jéneru, asuntu justisa hodi fó perspetiva bainhira eleitu sai xefe estadu karik saida mak sira propoin ba ezekutivu atu tau atensaun
maibé to’o iha tuku 10h00 kalan, prosesu debate ne’e tenke break ka entervalu tanba kestaun fallansu tékniku mo rede intenet monu, nune’e kandidatu sira no audiénsia sira prenxe tempu mamauk ne’e hodi hemu kafé.
entertantu, tuir ajenda ne’ebé iha debate sei halo durante oras lima no partisipa hosi kandidatu na’in-16, ne’ebé hahú hosi tuku 20h00-24h30 kalan.
 prezidente rttl, e.p protesta cne hili empreza privada realiza debate ba kandidatu pr
durante polísia nasionál timor leste (pntl) munisípiu viqueque akompaña kampaña prezidensiál durante semana ida, nota katak mosu perturbasaun ordén públiku, nune’e aprezenta ona kazu rua ba ministériu públiku (mp).
“kampaña prezidensiál ne’ebé mosu perturbasaun públiku ami konsidera krime, ami kaptura ona suspeitu no ohin ami  aprezenta ona  ba ministériu públiku (mp) ne’ebé iha kompeténsia atu hasa’e ba tribunál, nune’e ita rona de’it desizaun,” komandante pntl viqueque, superentendente polísia sebestião alves quintão, hateten ba agência tatoli, iha salaun administrasaun, segunda ne’e.
notisia relevante: pntl kaptura joven na’in-tolu iha uatulari
nia dehan, kazu rua ne’e akontese iha suku makadique, postu uatulari, ne’ebé joven sira ho kondiasaun lanu mak halo pertubasaun no tempu ne’ebá kedan parte seguransa halo detensaun ba joven na’in-tolu.
“hosi kazu konfrontasaun iha suku macadique, rezulta joven tolu kanek, konfrontasaun dahuluk maizumenus tuku 16:45, joven rua hetan tuda iha parte ain no konfrontasaun daruak iha maizumenus tuku 19:35, rezulta joven ida hetan tuda iha pare tilun,” nia akresenta.
hafoin akontese tan kazu ida tuda simpatizante sira ne’ebé ba partisipa kampaña iha viqueque villa no fila hetan tuda tuku iha tuku 19:35 kalan.
“antes ne’e pntl la konsege kaputura, maibé hafoin ami halo identifikasaun konsege kaptura suspeitu ho inisiál ap iha sábadu (05/03) ne’e,” nia haktuir.
hosi kazu rua ne’e, pntl aprezenta suspeitu haat ba mp hodi prosesa tuir lei ne’ebé vigór.
“festa demokrasia kada tinan-lima dala-ida, nune’e ita hakarak fó garante ba ema hotu ninia diretu liberdade atu halo movimentu no tuir kampaña ho livre, maibé falta konsiénsia hosi joven sira, to’o ikus mai mosu konfrotasaun, tanba ne’e pntl nafatin  atua  ho sériu,” superentendente polísia sebestião alves quintão akresenta.
vise xefe bankada khunto iha parlamentu nasionál, antónio verdial de sousa, kongratula povu nia maturidade kria pás no estabilidade iha kampaña eleitorál ne’ebé kandidatu prezidente repúblika na’in-16 hala’o iha territóriu nasionál. 

“bankada khunto kongratula povu iha territóriu laran tomak ba sira-nia maturidade no dixiplina ne’ebé hatudu iha kampaña prezidensiál períodu 2022 durante ne’e,” vise bankada khunto ne’e hateten liuhosi deklarsaun polítika iha plenária parlamentu nasionál, segunda ne’e.
povu hatudu sira-nia dixiplina durante kampaña eleitorál ne’ebé kandidatu prezidente repúblika na’in-16 hala’o hahú hosi loron 02-16 marsu ne’e, hatudu katak povu matenek iha maturidade no dixiplina mezmu iha mós konfitu ida-rua mosu durante kampaña ne’e hala’o.
nasaun demokrásia no povu hatudu duni katak sira moris iha demokrásia nia laran, hodi partisipa maximu iha kampaña eleitorál ba kandidatu 16, hodi rona kandidatu ida-idak nia vizaun bainhira sai hanesan prezidente repúblika ba tinan lima mai.
aleinde ne’e, bankada khunto kongratula kandidatu prezidente repúblika períodu 2022-2027 hamutuk na’in-16 ne’ebé iha períodu hala’o kampaña ne’e hatudu mós sira-nia maturidade polítika hodi hato’o sira-nia programa no kompromisu ho loloos.
“falta de’it loron rua hodi termina ita-nia kampaña ba elisaun prezidensiál ba periódu 2022-2027. nu’udar reprezentante povu iha uma fukun hakarak kongratula ba kandidatu 16 ne’ebé iha loron kampaña hatudu tebes sira-nia maturidade polítika hodi hato’o sira-nia kompromisu eleitorál, vizaun, misaun no mensajen ba ita-nia povu atu iha tempu eleisaun ne,e povu bele hili sira,” nia dehan.
entertantu, tuir kalendáriu hosi órgaun eleitorál hatudu katak kampaña eleitorál ba eleisaun prezidensiál 2022 ne’e, hahú realiza iha 02 marsu no ramata iha loron16 marsu, no eleisaun prezidensiál ne’e sei realiza iha 19 marsu 2022.
husu pntl prosesa suspeitu tuir lei
entretantu, segundu vise prezidente parlamentu nasionál, luis roberto, hateten kampaña ne’ebé kandidatu prezidente repúblika ho númeru sortie 9, armanda berta dos santos, hala’o iha munisípiu baucau iha loron 06 marsu ne’e, apoiante sira fila hetan atake hosi grupu balun, ne’ebé rezulta balun kanek todan no kmaan.
“maibé, daudaun autoridade seguransa kaptura ona suspeitu balun tanba ne’e ami nafatin husu prosesa tuir lei ne’ebé iha hodi hatán ba justisa,” nia hateten.
deputadu hosi bankada khunto ne’e la duun matak ba apoiante hosi kandidatu pr sira seluk maibé ema balun mak hakarak kria instabilidade, nune’e submete investigasaun hodi hatán ba lei.
 ministériu saúde, relata kazu detetadu pozitivu foun 129, rekuperadu  86 no kazu ativu 1.557.
“kazu detetadu foun, ohin 129,  rekuperadu  86  no  ativu 1.557,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu  tersa  ne’e.
nune’e, hahú 21 marsu 2020 to’o 15   fevereiru 2022  iha kumulativu kazu konfirmadu 21.877  no óbitu 124.
hosi horisehik mai ohin, laboratóriu nasionál saúde halo teste pcr 469 ,  kompostu vijilánsia sentinela laiha, rastreiu ba kontaku 108 , rastreiu aleatóriu 249, viájen internasionál 111,  follow up iha kuarentena ida.
alende ne’e, totál teste pcr ne’ebé halo iha 14  fevereiru  2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 198 hanesan maubisse laiha , maliana 12, viqueque laiha , suai 10 , baucau 12  , ermera neen , raeoa 12, hngv 129,  lautém ida, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 15 fevereiru  2022  , tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (82,6%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,4% no simu ona doze daruak 71,3 %.
hosi insidénsia covid-19 iha timor-leste, durante loron hitu ikus maka 12,2/100 mil abitante,
iha loron  15 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 14 , baixa ho covid-19  hamutuk 11.baixa tanba covid-19  tolu tanba  sintoma grave.
covid-19: kazu detetadu pozitivu 117 no ativu sa&#8217;e ba 1.514
ohin loron sidadaun sira uza direitu votu hodi eleje kandidatu prezidente repúblika (pr) ba períodu 2022-2027.
hanesan mós komunidade iha suku uaitame, postu administrativu uatulari, munisípiu viqueque, ne’ebé fó ona votu, iha espetativa xefe estadu foun bele kria kondisaun di’ak ba dezenvolvimentu rai-laran no povu nia moris.
abitante suku uaitame, domingos gaspar. vitorino lopes da costa
“ha’u sente ukun rasik-am ne’e hanesan folin liberdade ba ema hotu hodi ezerse diretu votu, nune’e determina futuru ba tinan-lima oin mai, maibé ha’u husu karik ida hosi kandidatu na’in-16 mak eleitu, tenki hadi’a povu-nia moris,” abitante suku uaitame, domingos gaspar, hateten ba agência tatoli, hafoin vota iha sentru votasaun iha suku uaitame, sábadu ne’e.
 cne-stae loke pakote materiál eleisaun prezidensiál perante reprezentante kandidatu pr
nia mós husu, prezidente repúblika foun tenke serví povu ho di’ak no laran luak, no iha esperansa tau-matan mós ba kbiit laek sira.
“kandidatura ne’ebé manán mós ita hotu nian, lakon mós ita hotu nian,” nia akresenta.
abitante suku uaitame, meteus ricardo. vitorino lopes da costa
iha fatin hanesan, abitante suku hanesan, mateus ricardo, konsidera eleisaun hanesan oportunidade di’ak tanba fó liberdade ba sidadaun hodi hili ukun-na’in ne’ebé di’ak.
“ha’u kontente tanba ohin ita bele ezerse diretu votasaun hodi hili kandidatura ba períodu 2022-2027. ha’u-nia esperansa karik kandidatu ida sai vensedór tenke dezenvolve nasaun ba oin. kandidatura sé de’it maka manán ka lakon, ne’e hanesan lala’ok demokrásia ne’ebé tenke odese hodi simu realidade,” nia tenik.
abitante suku uaitame, candido da silva. vitorino lopes da costa
nune’e mós, abitante, candido da silva, hateten, kandidatura ne’ebé eleitu tenki serbisu hamutuk ho órgaun soberanu parlamentu nasionál, tribunál no govenu hodi lori implementa programa ne’ebé fó benefísiu ba povu no nasaun.
“kandidatu na’in-ida ne’ebé eleitu tenki kria pás no establidade iha nasaun no povu labele terus tan. manán ka lakon tenke kolabora hamutuk hodi dezenvolve nasaun, mai ha’u kandidatura na’in-16 di’ak hotu,” candido da silva subliña.
abitante suku uaitame, abílio caniso. vitorino lopes da costa
abitante, abílio caniso, konsidera prezidente repúblika ne’ebé di’ak tenki tau-matan ba povu-nia moris tanba durante ne’e povu hasoru terus tanba dezenvolvimentu ne’ebé la’o neneik hanesan estrada.
xefe suku uaitame, josé do rosário, husu kandidatura eleitu iha kapasidade hamutuk ho governu haree ba infraestrutura bázika hanesan estrada no bee-moos, ne’ebé iha povu barak mak seidauk asesu.
“ha’u hanesan autoridade lokál hakarak husu kandidatura na’in-16, ida ne’ebé eleitu ba prezidente repúblika tenki haree povu nian terus,” nia hato’o.
xefe suku uaitame, josé do rosário. vitorino lopes da costa
nune’e, nia husu populasaun suku uaitame hodi mantein kalma hodi hein rezultadu eleisaun.
“iha ámbitu eleisaun ne’e, ha’u husu populasaun hodi kria pás no establidade iha ita-nia suku laran hodi hein rezultadu votasaun,” nia akresenta.
populasaun hamutuk 900 iha suku uaitame mak partisipa iha eleisaun prezidensiál 2022.
atividade votasaun iha sentru votasaun suku uaitame la’o hakmatek, ne’ebé hetan observasaun hosi ofisiál kandidatu pr na’in-16, ofisiál supervizaun komisaun nasionál eleisaun (cne, sigla portugés), brigada sekretariadu tékniku administrasaun leitorál (stae) no hetan seguransa másima hosi polísia nasionál timor-leste (pntl).
atividade eleitorál hahú tuku 07:00 to’o 15:00 no hafoin ne’e sei halo kedan kontajen votu.
suku uaitame estabelese sentru votasaun rua, ho totál eleitór hamutuk 900.
tuir dadus, númeru eleitór eleisaun prezidensiál 2022 iha munisípiu viqueque hamutuk 58.421, kompostu hosi mane 29.675 reprezenta 51% no feto 28.746 reprezenta 49%.
munisípiu viqueque estabelese ona sentru votasaun hamutuk 92 no estasaun votu 110 iha postu lima.
parlamentu nasionál (pn), kuarta ne’e, liuhosi diskusaun faze espesialidade loron daruak ba proposta orsamentu retifikativu (or) aprova kria fundu kombatente libertasaun nasionál (fkln) ho votu a-favór-36, kontra 21 no abstensaun neen (6).

 fundu veteranu gasta hosi retornu investimentu
“nune’e proposta lei artigu 4 ba kriasaun fundu kombatente libertasaun nasionál aprovadu,” prezidente parlamentu nasionál, aniceto longuinhos guterres lopes, deklara iha plenária parlamentu nasionál, kuarta ne’e.
proposta lei númeru 38/v(4a) 1/2022, primeiru alterasaun lei númeru 1/2022, 3 janeiru, oje 2022, segundu alterasaun lei númeru 8/2008, 30 juñu, lei tributária, no kriasaun fundu kombatete libertasaun nasionál, ne’ebé iha artigu 4 kriasaun fundu kombatente libertasaun nasionál (fkln).
artigu ne’e deskreve kria fundu ne’e abreviadamente designa ba fkln, ho natureza fundu autónomu, dotadu autonomia admnistrativa, finanseira no patrimoniál.
fkln iha finalidade finansia programa apoiu ba kombatente libertasaun nasionál designa iha área apoiu sosiál, edukasaun, saúde, empregu, asesu kreditu atividade jere rendimentu.
no reseita fkln konstitui dotasaun atribui mak hosi orsamentu jerál estadu, rendimentu patrimóniu no investimentu finanseiru, no transferénsia doasaun entidade nasionál no estranjeiru, saldo jerénsia apuradu iha exersísiu orsamentál anteriór ho bens, rendimentu ka reseita atribui.
hosi proposta lei ne’e, prevee konsellu administrasaun no órgaun kompetente ba jestaun fkln kompostu hosi primeiru-ministru, prezidente, hosi membru governu responsavél iha área kombatente libertasaun nasionál no finansa.
fkln regulamenta hosi dekretu-lei no diploma refere iha númeru anteriór estabelese modelu investimentu verba fundu ho objetivu jere rendimentu asegura nia permanensia.
membru governu responsável iha área finansa autoriza kria títulu orsamentál ida relativu ba fkln no transfere ba títulu ne’e verba billaun $1 dotasaun orsamentál inskrita iha kategória transferénsia públika ba títulu dotasaun todo governo ho programa kódiku aa7, medida orsamentál komplementár, realiza alterasaun orsamentál nesesária aplika verba ne’e iha despeza.
diretór nasionál protesaun formasaun direitu ba ema ho defisiénsia, mateus da costa hateten, ministériu sira (hotu-hotu) tenke prevee osan ba planu asaun nasionál (pan) hodi haree ba asuntu ema ho defisiénsia (ehd) sira iha timor-leste.

nia hateten, ministériu solidariedade sosiál no inklusaun (mssi) hanesan autór prinsipál ba iha promosaun no protesaun direitu ba ema ho defisiénsia, nune’e bele kria polítika planu asaun nasionál (pan).
“importante ministeriu ida-idak tau sira-nia orsamentu rasik ba iha sira nia planu anuál ba asuntu ema ho defisiénsia sira, atu asegura katak dezenvolvementu ne’e inkluzivu. nune’e, ema ho defisiénsia bele asesu ba aspetu deszenvolvementu nian,” nia hateten ba jornalista sira hafoin halo diálogu ho mssi no ema ho defisiénsia sira, iha salaun asosiasaun hak, faról, kuarta ne’e.
koordenador core group transparency-timor leste (cgt-tl) sabino fitun, hateten ohin diálogu ho mssi no ministériu finansa kona-ba planu programa orsamentu jerál estadu (oje) ba asuntu ema ho defisiensia sira-nian ba tinan 2022-2023, nune’e organizasaun ema ho defisiénsia bele haree tuir no komprende ninia lala’ok.
“ami haree katak mssi hanesan ministériu ida-ne’ebé importante ba oje nian ho medida planu asaun nasionál,” nia hateten.
ministériu finansas nu’udar ministériu ida-ne’ebé jere orsamentu cgt ho parseriu sira no asosiasaun defisiénsia timor-leste (adtl), oxfom hanoin asuntu ida-ne’e tenke ko’alia ho sira.
“ami hakarak hatene sira-nia planu asaun nasionál ba tinan 2022 to’o 2023, oinsá ita hosi organizasaun ema ho defisiensia sira hatene atu kolabora ho sira, hodi bele haree saida mak seidauk tama ba sira nia planu asaun nasionál, nune’e organizasaun ema ho defisiénsia bele rekomenda sira-nia substituisaun ba ministériu relavante inklui mós ministériu finansa,” nia esplika.
ema ho defisiénsia ezije kada ministériu ida-idak halo orsamentu tenke pasifiku ba ema ho defisiénsia la’ós orsamentu ketak, ezemplu, liga ba estrada karik ema hotu-hotu bele uza.
tanba ne’e, nia fó hanoin ba ministériu sira atu inklui ministériu nia orsamentu ne’e, bele tau sira-nia nesesidade saida mak ema ho defisiensia sira-nia nesesidade liuhosi dezenvolvimentu.
 ministériu saúde (ms) ho menzies school of health research (menzies), kinta ne’e, halo renovasaun ba akordu kooperasaun (mou) atu kontrola moras hadaet sira iha timor leste.
renovasaun akordu ne’e signifika katak menzies no ministériu saúde sei kontinua servisu hamutuk durante tinan tolu tan, hodi halibur evidénsia ne’ebé sientífiku, permite tomadór desizaun sira atu asesu ba informasaun no dadus ne’ebé atuál no atu ajuda informa dezenvolvimentu polítika foun.
biban ne’e, ministra saúde, odete maria freitas belo, hateten menzies hanesan instituisaun peskiza saúde ida ne’ebé mak internasionalmente rekoñesidu ne’ebé mak dezenvolve ona relasaun di’ak durante tinan barak nia laran ho profisionál saúde barak no ministériu saúde timor-leste.
“iha oportunidade ida ne’e, ha’u hakarak atu kontinua nafatin haforsa relasaun parseria no kooperasaun ne’ebé di’ak entre instituisaun rua liuhusi renovasaun akordu ida ne’ebé estabelese hela ho espetativa atu buka menzies nia abilidade atu tulun ita hodi rekolla evidénsia sientífiku balun ne’ebé mak presiza hodi guia polítika no foti desizaun, atu bele kontrola moras hada’et sira iha timor-leste, no mós kapasita ita-nia rekursu umanu relasiona ho asisténsia médika no mós prevene moras infesaun sira,” refere nota ne’ebé tatoli asesu, kinta ne’e.
líder menzies iha timor-leste asosiadu, joshua francis, agradese tebes ba oportunidade hodi servisu hamutuk ho ministériu saúde no ko’alia kona-bá dedikasaun ne’ebé klaru hodi kombate moras infesiozu sira no hadi’ak liután saúde iha timor-leste.
 “husi pandemia covid-19, timor-leste hatudu ona impaktu husi efikasia parseria nian entre laboratóriu, saúde publika no doutór sira, hodi kombate dezafiu iha fatór saúde nian. uza peskiza hanesan instrumentu ida, no foka mós kona-ba hasa’e kapasidade lokál no lideransa, ida ne’e posivel atu aplika prinsípiu sira ne’ebe hanesan hodi kombate moras infesaun sira seluk hanesan tb, hiv, dengue no pneumonia labarik.” hateten asosiadu joshua francis.
entertantu, diretór menzies alan cass ao, hateten estabelese eskritóriu menzies nian ida iha timor-leste iha 2019 hodi fó benefisiu ba parte rua.
“ami nia prezensa iha timor-leste ne’e ajuda ona hodi planeia, kolabora no hala’o ami-nia peskiza no mós preparadu ho di’ak hodi suporta no hasa’e kapasidade funsionáriu lokál sira nian. liuhusi servisu hamutuk ami bele kompriende di’ak liután nesesidade timor-leste nian no dezenvolve programa servisu no peskiza ne’ebé mak koresponde ba komunidade nia nesesidade ne’ebé ho prioridade a’as no parseiru servisu saúde sira. ida ne’e demonstra ami-nia dedikasaun, no signifika ita bele realiza kompletamente ita-nia parseria kle’an liután ho timor-leste,” nia hateten.
menzies nia projetu sira iha timor-leste ne’e projetadu atu hasa’e kapasidade iha área klinikál, vijilánsia no laboratóriu, subliña kona-ba importánsia husi sistema saúde nian hala’o servisu hamutuk hodi mellora resposta ba moras hada’et sira, tantu ba iha pasiente individuál no nível saúde públiku.
estudante kbiit menus na’in-350 hosi universidade nasionál timor-lorosa’e (untl) hetan apoiu bolsa estudu hanaran ‘bolsa hakbiit’ hosi fundu dezenvolvimentu kapitál umanu (fdch, sigla portugés) ho montante kada fulan $120.
reitór untl, joão soares martins. egas cristóvão
tuir reitór untl, joão soares martins, bolsa estudu ne’ebé fdch fornese ba estudante kbiit menus ho intensaun atu apoiu estudante sira kompleta nesesidade durante iha tempu estudu nia laran.
“apoiu ne’ebé fó ba ita-boot atu fasilita ita-boot sira-nia estudu, ne’ebé osan sira tenke investe duni ba nesesidade eskola nian hanesan sosa livru, pulsa hodi asesu internet, no transporte bá-mai kampus inklui fotokopia matéria sira,” reitór hateten iha auditorium fakuldade enjeñaria untl, hera, kuarta ne’e.
 oje 2022: pn aprova orsamentu millaun $12 ba fdch
reitór untl, joão soares martins, hamutuk ho diretór ezekutivu fdch, cristóvão dos reis, asina kontratu programa bolsa hakbiit ba benefisiáriu na’in-350, ne’ebé selesionadu atu halo’o estudu iha untl, iha auditorium fakuldade enjeñaria untl, hera, kuarta (23/03). egas cristóvão
bolsa estudu ba estudante sira destina ba universidade públika no privada ho nível lisensiatura, ne’ebé inisiativa ne’e atu hatudu governu nia tratamentu ba universidade hotu hanesan.
“universidade hakarak husu ba bolseiru sira atu uza osan ne’e ho responsabilidade no uza atu apoiu prosesu ensinu aprendizajen iha untl nia laran, labele naran gasta arbiru ou sosa fali pulsa transfere fali ba ema seluk ne’ebé laiha kompeténsia,” reitór apela.
nune’e, parte universidade ho esperansa apoiu ne’e bele ajuda kobre nesesidade sira ne’ebé  estudante sira presiza, nune’e bele buka hakas-an estuda didi’ak hodi hetan nafatin notas di’ak, maski la sai vensedór maibé tenke garante kada tinan tenke avansa nafatin ba oin.
“ita-boot sira tenke esforsu atu tinan-haat estudu bele remata. tanba hanesan ema kbiit menus tenke garantia buat ruma ba família no inan-aman atu sira mós bele satisfáz ho ita-boot sira-nia estudu,” nia hameno.
diretór ezekutivu fdch, cristovão dos reis. egas cristóvão
iha biban hanesan, diretór ezekutivu fdch, cristóvão dos reis, informa, fdch hanesan instituisaun ne’ebé governu harii ho objetivu atu reforsa dezenvolvimentu rekursu umanu iha timor-leste, ne’ebé hahú kedan iha tinan 2011 governu investe mai fdch hodi halo programa haat hanesan formasaun profisionál, formasaun téknika, bolsa estudu no tipu seluk tan.
hosi programa haat ne’ebé trasa ona hahú kedan iha tinan 2011 to’o 2022, governu konsege investe ba fdch ho osan kuaze millaun $150 resin, ne’ebé hosi totál ne’e barak liu aloka ba bolsa estudu, hahú kedan hosi diploma i to’o diploma iv, inklui lisensiatura, mestradu no doutoramentu.
reitór untl, joão soares martins, hamutuk ho diretór ezekutivu fdch, cristóvão dos reis, troka nota programa bolsa hakbiit ba benefisiáriu na’in-350, ne’ebé selesionadu atu halo’o estudu iha untl, iha auditorium fakuldade enjeñaria untl, hera, kuarta (23/03). egas cristóvão
agora instituisaun ensinu superiór públiku no privadu ne’ebé mak hetan benefisiáriu boot liu maka untl, ba kursu mestradu no doutoramentu, hahú kedan hosi inísiu to’o ohin loron. nune’e mós, kada tinan fdch sempre fó bolsa estudu ba timor-oan sira balun estuda iha rai-li’ur no balun iha rai-laran.
hahú tinan 2011 to’o 2020, fó ona bolsa estudu ba timor-oan hamutuk 6.401 hodi ba eskola iha rai-li’ur, ne’ebé hosi númeru ne’e na’in-4.184 finaliza ona estudu, na’in-hitu mate,  na’in-269 nia kontratu kansela no falta de’it bolseiru 1.941 mak ativu.
reitór untl, joão soares martins, troka nota bolsa estudu ba estudante untl, iha auditorium fakuldade enjeñaria untl, hera, kuarta (23/03). egas cristóvão
enkuantu, estudante sira ne’ebé gradua ona, 3.328 hetan ona serbisu no 826 seluk seidauk no iha programa ida hanaran estájiu profisionál, ne’ebé daudaun iha ona bolseiru na’in-142 mak fdch haruka ona ba ministériu sira hodi halo estájiu durante fulan-neen to’o tinan-ida, ne’ebé sira sei hetan mós osan transporte.
durante tinan 2016 to’o 2020, fdch aloka ona orsamentu $60.224.057 ba bolsa estudu 4.312 durante tinan-tolu, ne’ebé la’ós abranje de’it ba funsionáriu públiku sira maibé públiku ein jerál, ne’ebé hosi totál ne’e, bolseiru 1.978 mak finaliza ona estudu no fila ona mai timor-leste no total 2.334 maka kontinua hela estudu.
ministériu agrikultura no peska (map) liuhosi diresaun nasionál peska, identifika no prepara ona lista benefisiáriu hamutuk 685 atu hetan subsídiu kombustível hosi governu.
“dadus ne’ebé ita-nia ekipa téknika prepara atu hetan subsídiu kombustível hosi parte map, ba atividade peska iha benefisiáriu hamutuk 315 no agríkola hamutuk 370, ne’ebé kobre ona iha territóriu nasionál,” koordenadór jerál ba programa subisídiu kombustível no atuál diretór nasionál peska, acácio guterres, informa ba agência tatoli, via telefónika, sesta ne’e.
 governu koordena mekanizmu implementasaun subsídiu kombustível ho entidade envolvidu
kestaun ne’e relasiona ho dekretu-lei númeru 18/2022 kona-ba atribuisaun subsídiu kombustível ba operadór transporte rodoviáriu públiku, transporte aéreu no marrítima nasionál, inklui adkirente kombustível destinadu ba atividade agríkola no piskatória, ne’ebé tempu badak governu sei implementa.
antes ne’e, ekipa téknika hosi map tuun diretamente foti dadus, ne’ebé durante ne’e rejistu iha ministériu, nune’e evita atu hamosu manipulasaun dadus.
nune’e, ministériu petróleu no minerál (mpm) ne’ebé prodús voucher sei haruka ba map hodi distribui ba munisípiu sira, no ikus liu distribui ba benefisiáriu sira.
“bainhira operadór sira tama lista benefisiáriu no hetan ona voucher, kritéria ba sira hetan subsídiu kombustível, bainhira ba estasaun kombustível tenke lori voucher inklui kartaun eleitorál, tanba naran rejista ona. hanesan ba operadór agríkola ida, sé mak xefe grupu sei tau sira-nia naran no eleitorál, nune’e atu enxe mina iha estasaun kombutível bele lori hodi hatudu. mekanizmu hanesan hotu ba benefisiáriu atividade agríkola no peska,” nia esplika.
parlamentu nasionál (pn), segunda ne’e, ratifika ona tratadu kona-ba proibisaun totál ensaiu nukleár, nune’e estadu repúblika demokrátika timor-leste (rdtl) adere ona ba tratadu refere.

“rezultadu votasaun a-favór 46, kontra no abstensaun 0, nune’e proposta rezolusaun númeru 15/v (4a)-ratifika tratadu proibisaun totál ensaiu arma nukleár aprovadu,” prezidente parlamentu nasionál, aniceto longuinhos guterres lopes, fó sai liuhosi plenária iha parlamentu nasionál.
notisia relevante: pn ratifika ona tratadu proibisaun arma nuklear
prezidente parlamentu ne’e hateten, foin lalais pn ratifika ona tratadu kona-ba proibisaun arma nukleár ho aprovasaun ne’e mak ohin pn tenke ratifika mós tratadu proibisaun totál ensaiu  nukleár tanba ida-ne’e liga ba ensaiu (percobaan) nukleár nune’e tratadu ne’e atu bandu mós.
prezidente komisan b trata asuntu negósiu estranjeiru no defeza ho seguransa, josé agostinho sequiera “somotxo’’, hateten tratadu sira arma nukleár importante tebes tanba rejiaun asia ho pasífiku fatin ida sempre hanesan sai teste nukleár ne’ebé tratadu ne’e importante tebes ba timor-leste nu’udar nasaun laiha aliadu no importánsia mak defende vida umana iha mundu.
vise ministru negósiu estranjeiru no kooperasaun (mnek), julião da silva, agradese ba pn bele ratifika ona konvensaun ne’e hetan ratifikasaun.
nia dehan, iha tinan 70-resin ba kotuk iha fim segundu guerra mundiál akontese ba povu hirosima nagasaki, ezemplu ida-ne’ebé hamate povu rihun 200-resin nune’e haree ba estudu lubuk ida hahú iha 1996 ne’ebé iha nasaun hamutuk 184 to’o ohin loron hamutuk inklui timor-leste asina ona tratadu akordu ne’e iha 2008 no hosi nasaun hirak ne’e no iha nasaun 170 mak konsege ratifika ona konvensaun ida-ne’e.
governante ne’e hateten, benefísiu ba konvensaun ida-ne’e mak timor-leste iha posibilidade atu estabelese área kooperasaun sira-ne’ebé iha bele asesu dadus organizasaun nian dispozitivu instala iha mundu tomak hodi halo monitoriamente ba iha atividade hala’o iha rai leten hanesan ar, rai okos, tasi-laran no tasi okos, ne’ebé bele deteta mós kualker explosaun, rai nakdoko, tsunami no sira seluk.
estabelesimentu ba sentru dadus iha posibilidade finanseira no téknika hodi estabelese sentru nasionál ida ba timor-leste hanesan estadu ne’ebé benefísia bele indika fatin ida iha instituisaun públiku.
aleinde benefísia polítika externa ba timor-leste ratifika hosi nasaun sira-ne’ebé asina no ratifika tratadu hodi fó bandu kompletu teste nukleár siginfika estadu sira hamutuk iha nasaun ho hanoin hanesan mantein rejime internasionál hodi hateten lae ba ploriferasaun no dezarmamentu nukleár ho nune’e kontribui ba pás no seguransa internasionál.
“hanesan ami mai sempre hato’o iha ne’e katak iha 2024 timor-leste sei kandidatu ba ita-nia an nu’udar membru konsellu direitu umanu, ho ida ne’e razaun lubuk ida no atu reforsa di’ak liután ita-nia misaun organizasaun g7+ tanba ne’e nesesidade ratifika konvensaun ne’e,” nia fundamenta.
dadeersan rai-hun mutin, manu-maus no manu-fuk sira hadau malu hananu kokorek. abitante sira iha sidade dili mós, ida-idak hakleak-an hadeer hadau dalan hodi buka moris. karreta no motor, ema la’o ain sira, halo sidade dili laiha leet atu dada iis ho hakmatek.

iha leet balun nia leet, liu-liu iha rotunda prezidente nicolu lobato comoro, karreta-motor halai hasoru malu no hasee malu liuhosi apita ba malu. karreta no motor hirak ne’e, balun tula oan sira ba eskola. mikrolete númeru 10 no 09, para iha dalan ninin hatuun estudante sira atu ba eskola. tun ho tun, estudante ida-idak leba pasta hakat no la’o ba oin ho ansi, karik tauk atu tarde. sira la’o sikat leet iha ema la’o ain sira seluk nia leet atu ba eskola fatin.
iha biban ne’ebá ne’e, iha inan-feto ida-ne’ebé leba ninia bote iha kabaas ne’e la’o ho ansi. nia destinasaun la’o besik sentru kombustivel borala fuel ne’ebé besik rotunda nicolau lobato atu ba kampung baru ne’e. to’o iha ne’e, feto-faluk ne’e, hatun bote be iha nia kabaas no saku kinur ida be nia tutur, nia hatuur basia kór matak no toples mutin naton ida iha rai, iha moru-hun ne’e, nia tuur iha rai, haloot sasán hirak ne’e ho kuidadu.
estátua prezidente nicolau lobato be hamriik monok iha leten ne’ebá ne’e, dalaruma loron ba loron, sai sasin-matan monok ida ba feto-faluk virginia de jesus, idade 64, húsi munisipiu bobonaro ne’ebé loro-loron buka moris hodi faan haas iha dalan ninin ne’e. knaar ne’e todan maibé inan-feton ne’e haksolok hala’o srvisu ida-ne’e durante tinan 16 nia laran ona. kle’ur no kle’ur tebes duni.
ida-ne’e la’ós esforsu no lori tempu ida-ne’ebé badak. ho neon badins no liman be badaen, atu hatutan moris, feto-faluk ne’e tuur la liga rai hodi ko’a dadauk has fuan be nia hasai hosi ninia bote ka saku laran ne’e. nia liman ruin be tuan daudaun ne’e, hahú nakdedar hodi uza ninia tudik hodi ko’a has fuan. la kle’ur, nia arma haas iha plástiku natón ida-nia laran, arma iha bandeza masa kór kinur no kór de rosa (pink) nia laran hodi hatuur iha meza naton ida-nia leten.
sosa-na’in sira sosa has-budu ne’ebé feto-faluk virginia de jesus, faan iha estrada ibun comoro iha moru-hun estasaun komvustivel borala fuel besik rotunda prezidente nicolau lobato (dalan atu ba kampung baru). osória marques.
feto-faluk ne’e, kada loron, nia faan has ne’e hahú hosi tuku 08h00 dadeersan. ema ne’ebé liu ba-mai iha fatin ne’e, sempre fihir ba has-budu be nia halo ne’e. ema barak gosta sosa ninia has-budu ne’e. balun hosi audian, becora, tasi-tolu, kamping baru, beto mak mai sosa ninia has-budu ne’e. midar. karik nune’e, tanba has ne’e nia budu ho masin-midar ka “sari manis” no tau ho “pewarna” hafoin orna iha plástiku ida-nia laran. no hirak ne’ebé sosa nia has-budu, nia sempre oferese ai-manas ho gatuita.
“ha’u-nia has-budu ne’e kuñesidu tebes. kompradór sira (labarik, klosan, ferik no katuas) ne’ebé sosa ha’u-nia has-budu ne’e la’ós sira-ne’ebé hela besi-besik de’it maibé sira-ne’ebé hela iha becora, audian no tasi-tolu mós sosa has iha ne’e. has plastiku masin-midar nian naton ne’e ida, nia folin sentavus 0,15. bainhira sosa rua ne’e, ha’u fó folin sentavus 0,25,” nia dehan ba agência tatoli.
has ne’ebé nia faan ne’e la’ós foti hosi has-hun ne’ebé kuda iha nia uma hun, maibé nia sosa tutan hosi ema ho folin $15.00 kada saku ida. iha loron ida tomak, dala ruma nia faan has ne’e bele hetan rendeimentu $5.00. maibé, nakonu bote ida mak ema sosa hotu mak nia bele hetan funan $20.00. bainhira ema la sosa hotu, susar hasoru ki’ak, has hirak ne’e lori ba fakar de’it ka lori ba uma hodi fó han fahi.
rezu;tadu hosi faan has-budu loro-loron ne’e, nia rai osan hamutuk hodi oan sira-nia sasán eskola nian no selu eskola. osan balun, nia utiliza hodi sosa ai-han loro-loron nian hanesan sosa foos, mina-tein no sosa modo-tahan ba nia oan sira atu han. mehi ida de’it. han atu moris no bele hatutan moris hodi bele hadau loron aban nian ho hamnasa midar.
“ha’u iha oan na’in-tolu mane rua no feto ida. oan mane boot naran geraldo noronha. oan feto tuir ne’e hola mane tiha ona nia naran mafalda de jesus. oan mane ikun mak naran mundos noronha, agora tama ona eskola sekundária no agora tuir kursu lian korea iha becora. oan primeiru ne’e ninia eskola semester ida selu $35.00 maibé agora sa’e tan to’o $40.00. ida susar liu mak bainhira sira fotocopy barak, liu-liu fotokopia proposál ne’e atu hakiduk mós ladi’ak,” virginia de jesus hateten ho liman hatama no orna daudaun has be nia ko’a halo mihis ne’e ba plástiku laran.
maske ho rendimentu ne’ebé ki’ik tebe-tebes ho dezafiu oi-in ne’ebé nia hasoru, maibé obstakulu ne’e lahamate ninia vontade atu kontinua faan no faan. ho rendimentu ki’ik hosi faan has ne’e, lori nia bele halibur osan uitoan no nia konsege haree no lori nia-oan mane boot (geraldo noronha) konsege ramata nia estudu no gradua iha universidade oriental (unital), becora, dili.
“ha’u faan has-budu ne’e desde 2006 to’o agora. osan ne’ebé ha’u hetan ne’e uitoan de’it maibé rai hamutuk hodi selu ha’u-nia oan na’in tolu nia eskola. ha’u kontente tanba ha’u-nia oan mane boot geraldo noronha bele eskola to’o ramata. kontente tanba nia doku ona xapeo-metan (gradua) iha unital tinan hirak liubá ne’e. dala ruma, estátua nicolau lobato be hatuur iha leten ne’ebá ne’e mak sai sasin ba ha’u loro-loron tuur iha fatin ne’e faan has-budu, hodi lori osan hosi faan has-budu ne’e mak ha’u-nia oan bele gradua,” feto-faluk ne’e hateten ho hamnasa-mihis.
feto-faluk virginia de jesus, idade 64, faan has iha estrada ibun comoro iha moru-hun estasaun komvustivel boral  besik rotunda prezidente nicolau lobato (dalan atu ba kampung baru). osória marques.
ba nia, hela iha sidade dili buat hotu osan no sente moris ne’e karun. tanba ne’e, atu moris no hamoris oan sira-nia loron aban, nia brani hodi hala’o servisu saida de’it. maske nia kaer servisu fo’er iha fo’er laran, maibé nia agradese tanba liuhosi dalan ida-ne’e mak bele hetan netik osan-rahun ruma, hodi bele han-hemu loro-loron. hahan to’o ka la to’o, nia buka meu, tenke fó han nia oan sira maske dalaruma hahan la to’o, nia hili dalan nonook no finje han uluk ona.
dala ruma, se sente moris iha kapitál dili ne’e nia todan hiit labele, feto-faluk ne’e tuur murón hod tanis iha nonook ida-nia laran. nia hateke ba lalehan husu ba maromak, bainhira mak ninia moris ne’e bele hetan mudansa ruma. bainhira nia faan has-budu mak ema la sosa karik, nia matan-ween de’it mak turu hamaluk iha nia hasan. razaun ida de’it. se ema la sosa, loron ohin ne’e lori saida mak bele sosa foos, moda-tahan no sosa mina-tein atu fó han ba oan sira.
“loro-loron ita foer hanesan ne’e. udan mak ema la sosa ne’e, ha’u matan-been tun. ha’u tanis hodi dehan kala udan boot ne’e ema la sosa ona. bainhira tempu udan, ha’u tenke buka fatin hodi hamahoan-an bá. se lae, faan iha moru-hun ne’e, udan monu rai mak tama has sira-ne’e, ema sei la sosa tán. susar tebes, moris ne’e, oan sira,” nia hateten ho oin triste.
feto-faluk virginia de jesus, idade 64, faan mós ai-farina tahan, bua no malus. osória marques.
bainhira la’os tempu has atu fuan, nia badinas hodi faan fali sasán seluk hanesan faan bua no malus, faan ai-farina tahan hodi sustenta ninia família. bainhira nia faan sasán sira-ne’e mak  todan no tutur labele, nia husu tulun ba nia oan-mane ikun (mundos noronha) lori ba fatin faan nian atu faan. laiha ona hanoin seluk atu kontinua dada iis, só faan has, bua no malus, ai-farina-tahan atu bele hetan netik osan no bele sosa netik foos musan ida no mina-tein turuk ida atu bele fó moris.
“hanoin no hanoin. ha’u-nia laen-kaben (pedro noronha) mate tiha ona ne’e halo ha’u stress loos mak lori ha’u faan sasán ne’e. ha’u hanoin loron no kalan, dadeer no lorokraik ne’e oan sira atu han saida, lori saida mak selu oan sira-nia eskola. ha’u pasiénsia de’it ona hala’o ha’u-nia moris ne’e ho oan sira,” nia hatutan ho mata-ween nakonu.
maske nia hasoru moris ida-ne’ebé kruel, nia lalakon esperansa hodi koko atu nafatin hamnasa iha ninia oan sira-nia oin. hahan ka bee hemu laiha, nia sempre hatudu oin midar ba oan sira. maibé bainhira nia tuur mesak, nia fakar ninia terus sira-ne’e liuhosi tanis. ba nia, maromak sempre sai ema kbiit laek sira-nia kbiit no forsa, no sai ema terus-na’in sira-nia esperansa.
feto-faluk virginia de jesus, idade 64, faan mós ai-farina tahan, bua no malus. osória marques.
“ha’u dehan obrigada ba maromak tanba bele hara’ik forsa moris nian mai ha’u atu moris nafatin to’o agora ne’e. ha’u fiar maromak sei lahusik ha’u mesak no oan sira atu hasoru moris ne’e hodi terus mesa-mesak,” nia dehan.
tanis tanba ninia laen-kaben (pedro noronha) fila hikas ona ba maromak nia kadunan santu iha marsu 2013. ninia kaben, iha tempu okupasaun indonézia, hanesan “pegawai negeri” (funisonáriu públiku) no iha tempu ukun an servisu iha timor telecom (tt) maibé tinan rua de’it nia sai hosi servisu. hafoin ne’e, nia kaben la servisu no ninia atividade mak la’o ba la’o mai, no ema bolu ba servisu ajuda ema hanesan taa ai halo ema nia lutu mak ema fó osan uitoan. 
oan-mane tulun inan 
hafoin lakon nia laen-kaben, nia oan-mane boot mak bele tulun nia buka servisu sustenta nia alin sira. nia oan-mane boot, geraldo noronha, moris iha tinan 1991. hahú eskola iha ensinu primaria (sd 5) públiku ne’ebé uluk bolu sd 7. nia eskola iha pré-sekundária 30 de agosto no ensinu sekundáriu iha 10 de dezembro dili, timor-leste. hafoin kontinua estudu iha univesridade orientál (unital) iha tinan 2013 no gradua iha tinan 2018 (lisensiadu iha téknika eletrónika).
maromak tulun! to’o iha tempu ida, maromak haraik tulun ba nia oan-mane boot (geraldo noronha) bele tulun nia inan hodi buka osan. foufoun servisu hamutuk ho ema vietname hodi hadi’a ema-nia sasán eletrónika sira-ne’ebé aat. maibé, agora patraun ne’e ba tiha ona nia rai, entaun agora provizoriamente nia la servisu fali oa.
“durante ha’u-nia oan mane-boot servisu ho patraun vietname ne’e kada fulan simu $250.00. osan ne’e, ha’u rai hamutuk to’o halo uma ida ho kuartu tolu atu ema ka joven sira bele aluga (kos fatin). kada fulan, ema ne’ebé aluga kuartu ne’e selu osan $50.00. osan kuartu rua nian ($100) ne’e ha’u mak simu no kuartu ida-nian ($50) ne’e ha’u-nia oan mane geraldo mak simu,” nia dehan.
iha sorin seluk, atu buka moris, nia oan-mane boot ne’e mós halo negóriu (fila liman) de’it iha uma hodi hadi’a ema-nia sasán eletrónika hanesan jaleira, televizaun, rice-cooker ne’ebé aat, hafoin ema fó osan uitoan ($20.00 ka $30.00).  
nia oan feto mafalda de jesus moris iha tinan 1994 no hala’o ninia estudu primária nafatin iha eskola públiku sd 5 (sd 7), pre-sekundária iha 30 agosto no sekundária iha colégio são miguel arcanjo dili, timor-leste, maibé agora hola mane tiha ona.
nia oan mane-ikun, mundos noronha, moris iha 2002. hahú eskola primária iha sd 5 (sd 7) iha tinan 2007. kontinua pre-sekundária 30 agosto no sekundária mak iha sma 4 unamet balide no remata iha tinan 2019. konsege tama iha unital maibé iha semestre ii de’it nia sai fali. maibé, daudaun ne’e nia tuir formasaun lian korea iha sentru formasaun becora.
 ministru ensinu superiór siénsia no kultura (messk), longuinhos dos santos, informa, iha tinan 2021, oferese vaga bolsa hakbiit hamutuk 910, ne’ebé fahe ba parte rua ensinu superiór públiku hanesan universidade nasionál timor lorosa’e (untl) no institutu politékniku betano (ipb) na’in- 500 no ensinu superiór privadu sira 410.
“hosi numéru ne’e, aileu-oan hamutuk 64 kompostu hosi feto 33 no mane 31, nune’e feto mak domina liu”, ho numeru ne’e feto mak aas liu. ne’ebé governu kria programa foun prioridade ba ita-nia oan sira ne’ebé mak mai hosi inan-aman vulneravél ka menus finansiamentu,” ministru longuinhos, hateten durante diálogu komunitáriu, iha salaun rai klaran aileu-vila, munisípiu aileu, sesta ne’e.
 messk loke vaga 1.000 programa bolsa hakbiit iha tinan 2022
messk identifika área pontensiál ne’ebé mak sira hala’o estudu ba hanesan agrikultura, enjenaria, turizmu, saúde no seluktan atu nune’e sira ramata sira-nia estudu bele hetan moris di’ak.
programa ne’e hahú rekruta kandidatu hosi munisípiu, nune’e bele promove igualdade ba oportunidade.
mssk ninia kompeténsia iha área ensinu siénsia no teknolójia no kultura inklui liga ba edukasaun no formasaun, tanba polítika viii governu atu investe iha ema.
enkuantu, durante ne’e aileu-oan hamutuk 235 mak benefisia ona bolsa estudu hosi governu.
 2023, messk hakarak atinje benefisiáriu bolsa hakbiit 3.000
iha debate públiku entre kandidatu prezidente repúblika (pr) ne’ebé komisaun nasaionál eleisaun (cne, sgla portugés) realiza iha tersa (15/05) kalan ne’e, kandidatu prezidente repúblika sira fó sira-nia hanoin importante katak timor-leste presiza ratifika konvensaun internasionál kona-ba direitu ema ho defisiénsia (ehd).
kandidata pr ho númeru sorteiu hitu (7), maria elena lopes de jesus pires “milena pires”, hateten importante timor-leste ratifika konvensaun internasionál direitu ema ho defisiénsia hodi bele kompleta orden jurídiku nasionál.
“konkorda ratifika konvensaun ne’e no sai prezidente repúblikau sei luta hasoru portadór ema ho defisiénsia nia preokupasaun, hanesan nia direitu edukasaun seidauk iha ne’ebé ajuda defisiénsia matan no tilun atu bele integra didi’ak iha ensinu aprendizajen normal. ba transporte públiku iha desavantajen boot ho mekanizmu asesu seidauk ho seguru, fasilidade iha fatin ka  edifísiu públiku laiha fasilidade,” milena pires hateten hodi responde pergunta hosi panelista sira iha debate públiku, iha novo turizmu, tersa kalan.
tanba ne’e, bainhira nia eleita sai xefe estadu, nia parte sei ko’alia ho ezekutivu hodi dezenvolve polítiku integradu hodi proteje direitu báziku.
“prezidente repúblika iha obrigasaun tomak atu hamutuk ho governu proteje direitu hirak ne’e naturalmente hanesan direitu votu, hodi fasilita sira presiza buletin votu uza letra braile no kria kondisaun livre hodi vota lahó influensia hosi ema sé de’it,” nia dehan.
kandidatu ho númeru sorteiu haat (4), rogeiro tiago lobato, konsidera merese duni hetan atensaun hosi estadu tanba ema ho defisiénsia presiza iha dignidade umana, nune’e estadu tenke investe makaas iha parte saúde.
tanba, nia dehan, ema ho defisiénsia la’ós labele halo servisu seluk maibé bele halo ida-ne’ebé bele hanesan ema seluk haree iha rai seluk maske ema ne’e ho kondisaun la’o ladi’ak maibé hetan servisu ida kmaan.
“karik ha’u hetan fiar hosi povu hili hanesan prezidente mak sei fó atensaun boot, estadu presiza investe iha saúde hodi hadi’a ema ho defisiénsia nia moris hodi hasae kapasidade bele kontribui ba dezenvolvimentu nasaun nian iha ekonomia tuir sira-nia kapasidade,” nia dehan.
kandidatu ho númeru sorteiu 12, virgilío da silva guterres, hateten iha konstituisaun loke tiha ona dalan atu governu tau atensaun ba joven no ema ho defisiénsia liuhosi programa polítika, tanba ne’e joven tenke iha lian iha governu.
bainhira hetan fiar eleitu sai pr mak sei hatoo ba governu sé de’it mak kaer ukun hasa’e sekretária estadu juventude no desportu (sejd) sai ministéiru atu nune’e juventude iha lian iha konsellu ministru tanba populasaun timor-leste maiória joven, tan ne’e fó estadu nia dezenvolvimentu ba joven no konseitu inkluzivu portadór defisiénsia.
pr sei sai tilun no estadu tenke iha dever obrigasaun polítiku hodi proteje ema ho defisiénsia sai mós sujeitu iha dezenvolvimentu nasionál.
kandidatu ho númeru sorteiu 15, felisberto araújo duarte, kompara ho nasaun seluk katak timor-leste presiza hadi’a polítika públika atu trasa programa ka lei ruma dahuluk sujeitu ba estudu kustu benefísu ne’ebé trasa maiória benefísia duni povu ka lae, hafoin rona no aprezenta  ba konsellu ministru diskute maibé durante ne’e la halo.
ho ida ne’e atu hetan alternativa polítika públika di’ak mak tuir esperiénsia nasaun seluk hanesan hodi responde kestaun juventude no defisiénsia.
kandidata pr ho númeru sorteiu sia (9), armanda berta dos santos, dehan mssi tau matan hela ba asuntu defisiénsia no trasa ona polítika hein de’it ratifika konvensaun ema ho defisiénsia no ho ida ne’e mak bainhira eleita sai pr nia sei kontinua haree no ko’alia ho governu atu tau atensaun no labele husik ema ida iha kotuk.
kandidatu ho númeru 16, mariano assanami sabino lopes, hateten ratifikasaun ne’e tenke halo iha parlamentu nasionál tan ne’e xefe estadu iha dever atu ko’alia ho pn ratifika ona mak instituisaun ida-idak atu responsavel implementa programa sira hodi garante protesaun direitu sidadaun liu-liu direiu ema ho defisiénsia sira iha timor-leste.
maibé, kandidatu, francisco guterres ‘lú olo’, hateten orden jurídika interna prevee hela oinsá atu bele proteje defisiénsia no bainhira pn hakarak ratiria tan naturalmente konvesaun vigór iha orden jurídika rai laran hodi fó protesaun di’ak liu tan ema ho defisiénsia.
“maibé ba ha’u orjen jurídika internál iha ona importante liu mak polítika inkluzaun sosiál atu labele halo diskriminasaun ba ema hotu ne’ebé prezidente repúblika sei koopera nafatin ho governu hodi haree,” nia dehan.
sentru nasionál formasaun profisionál (senai) becora planeia atu kapasita profesór hamutuk 42 tanba orsamentu 2022 ne’ebé aloka $6.000-resin ba sentru ne’e inklui ona ho atividade.
diretór interinu snfp becora, fernando araújo, hateten, tinan ne’e sira iha planu prioridade atu hasa’e kapasidade profesór ka formadór, bazeia ba ezijénsia institutu nasionál dezenvolvimentu mão de obra (indimo) atu prepara estudante sira di’ak liután iha futuru.
“profesór 42, antes ne’e hetan ona kapasitasaun iha nível 1 to’o 4 tuir padraun indimo, ne’ebé sira prienxe ona kritéria hanesan formadór, maibé sentru formasaun nafatin hasoru obstákulu liu-liu ba formadór sira. ita hakarak sira bele iha koñesimentu di’ak liután atu prepara estudante sira ba futuru hodi bele kompete iha merkadu traballu nasionál no internasionál,” diretór interinu hateten ba agência tatoli, iha ninia knar fatin, tersa ne’e.
nune’e, fernando araújo konsidera timor-leste presiza garante kualidade profesór ka formadór sira iha nível koñesimentu hodi prepara fali estudante sira kompete iha merkadu traballu nível internasionál iha futuru.
iha parte seluk, sentru becora presiza halo mudansa iha buat barak tenke no hadi’a inklui hasa’e koñesimentu profesór sira tanba estadu no governu buka hela meiu atu lori nasaun integra iha nível rejionál hanesan atu sai membru organizasaun mundiál ba komérsiu no organizasaun seluk tan.
“ita hatene estadu timór buka hela dalan atu ita bele sai membru asosiasaun nasaun sudeste aziátiku (asean, sigla inglés) no parte ministériu koordenadór asuntu ekonómiku (mkae) prepara bele sai membru organizasaun mundiál ba komérsiu,” nia akresenta.
tanba ne’e, presiza traballadór sira ne’ebé ho abilidade boot ne’ebé bele kompete iha nível internasionál.
“entaun governu presiza tau atensaun di’ak liután atu kapasita uluk profesór kualifikadu atubele prepara fali estudante,” nia dehan.
enkuantu, sentru formasaun kontinua programa hanesan baibain iha área pedreiru, karpinteiru, soldadeiru, kanalizasaun no eletrisidade.
daudaun ne’e, sentru senai becora inklui estudante hosi beaço, viqueque nia estudante hamutuk 360 iha formasaun, ne’ebé finaliza ona formasaun no tama ona iha faze estájiu.
“ba sira ne’ebé tuir estájiu sei iha fulan ida ba prátika, fulan depois sei halo fali avaliasaun hotu mak foin tama iha prosesu sertifikadu. ne’e hatudu katak estudante sira ne’ebé hetan ona sertifikadu bele kontinua buka serbisu ou bele hadi’a tan kapasidade formasaun tuir mai,” nia tenik.
ekipa responsável eleitorál munisípiu viqueque konklui ona kontajen votu, domingu ne’e, hosi sentru votasaun estabelesidu, ne’ebé hosi rezultadu apuramentu, kandidatu prezidente repúblika (pr) hosi partidu fretilin, ho númeru sorteiu 06, francisco guterres ‘lú olo’, lidera ho votu 20.962 hosi totál votu.
“apuramentu hosi munisípiu viqueque ita hahú halo kontajen hosi horseik lorokraik (sábadu) tuku 20:30 kalan no ramata iha domingu tuku 17:00 lorokraik. nune’e, rezultadu apuramentu, kandidatu númeru sorteiu 06 hetan votu 20.962 ho ninia persentajen 49,79%,” prezidente apuramentu munisípiu viqueque no atuál diretór servisu sekretariadu tékniku administrasaun eleitorál (stae), humberto fernandes, informa hafoin ramata apuramentu, iha salaun administrasaun munisipál, domingu ne’e.
 komunidade uaitame viqueque nia espetativa ba pr foun
totál eleitorál rejistadu hamutuk 57.881,  votante mai vota hamutuk 43.252 ho taxa partisipasaun 74,73%, votu abondonadu ida, votu nulu hamutuk 839 (1,94%), votu branku 246 (0,57%), votu reklamadu hamutuk haat (0,01%), votu rejeitadu hamutuk lima (0,01%) no totál votu válidu hamutuk 42.157 (97,47%).
rezultadu tuir mai mak kandidatura ho númeru sorteiu 14, josé ramos horta ho votu 10.540 (25%), kandidatura ho númeru sorteiu 16, mariano assanami sabino lopes ho votu 1.989 (4,72%), kandidatura númeru sorteiu 01, isabel da costa fereira ho votu 233 (0,55%), kandidatura ho númeru sorteiu 02, hermes da rosa correia barros ho votu 332 (0,79%).
nune’e mós, kandidatura númeru sorteiu 03, maria ângela freitas da silva ho votu 63 (0,15%), kandidatura ho númeru sorteiu 04, rogério tiago de fátima lobato ho votu 181 (0,43%), kandidatura ho númeru sorteiu 05, anacleto bento ferreira ho votu 337 (0,80%).
kandidatura ho númeru sorteiu 07, maria helena lopes de jesus pires ho votu 196 (0,46%), kandidatura ho númeru sorteiu 08, tito da costa cristóvão ‘lere anan timur’ ho votu 3.237 (7,68%), kandidata pr númeru sorteiu 09, armanda berta dos  santos ho votu 2.748 (6,52%).
kandidatura ho númeru sorteiu 10, antero benedito da silva ho votu 262 (0,62%), kandidatura ho númeru sorteiu 11, constâncio da conceição pinto ‘terus’ ho votu 222 (0,53%),  kandidatura ho númeru sorteiu 12, virgílio da silva guterres ‘lamukan’ ho votu 82 (0,19%).
kandidatura ho númeru sorteiu 13, martinho germano da silva gusmão ho votu 624 (1,48%), kandidatura ho númeru sorteiu 15, no felisberto araújo duarte ho votu 149 (0,35%).
hafoin finaliza kontajen votu, aban ekipa responsável sei kontinua lori akta rezultadu apuramentu ba komisaun nasionál eleisaun (cne, sigla portugés).
ámbitu fó sai rezultadu apuramentu munisípiu viqueque ne’e akompaña hosi komisáriu cne destakadu munisípiu viqueque, observadór internasionál hosi uniaun europeia, ofisiál supervizaun cne, brigada stae no fiskál hosi kandidatu pr  iha munisípiu viqueque no hetan seguransa másima hosi polísia nasionál timor-leste (pntl).
tuir dadus, númeru eleitór iha munisípiu viqueque hamutuk 58.421, kompostu hosi mane 29.675 (51%) no feto 28.746 (49%).
munisípiu viqueque estabelese sentru votasaun hamutuk 92 no estasaun votu 110 iha postu lima.
ministériu turizmu komérsiu no indústria (mtki) no parseiru prinsipál, programa nasaun unida ba dezenvolvimentu (undp, sigla inglés), iha kuarta (27/04), ofisialmente lansa ona ‘feira empreendedorizmu foin-sa’e 2022.’
seremónia ne’e loke direta hosi ministru turizmu komérsiu no indústria, josé lucas do carmo da silva, no rezidente representative undp iha timor-leste, munkhtuya altangerel.
atividade feira empreendorizmu foin-sa’e 2022 iha timor-plaza, kuarta (27/04). francisco sony
“feira ne’e kobre atividade prinsipál tolu hanesan halo promosaun produtu hosi joven empreendedór, lansamentu kompetisaun negósiu inovativu ii mtki 2022, no apoiu ekipamentu ba empreza foin-sa’e sira,” ministru josé lucas, informa liuhosi nota ne’ebé agência tatoli asesu, kinta ne’e.
feira realiza iha timor-plaza hahú iha loron 27 to’o 29 abril 2022, hahú tuku 10:00  to’o 22:00
atividade feira empreendorizmu foin-sa’e 2022 iha timor-plaza, kuarta (27/04). francisco sony
nune’e, ministru enkoraja joven sira atu partisipa iha eventu importante sira ne’ebé mak oferese hosi governu, liuliu programa kréditu suave.
“liuhosi kréditu ne’e sei hadi’a ita-nia moris no ita la tane liman ba ema. programa ne’e daudaun barak mak sai benefisiáriu no ita kontinua fó oportunidade ba joven sira ne’ebé hakarak hadi’a moris,” nia akresenta.
 empreza 11 submete aplikasaun kréditu suave ba mtki
reprezentante rezidente undp iha timor-leste, munkhtuya altangerel. francisco sony.
biban ne’e,  reprezentante undp iha timor-leste, munkhtuya altangerel, agradese ba governu liuhosi mtki ne’ebé fó ona apoiu másimu ba programa undp.
ámbitu ne’e, mtki no parseiru dezenvolvimentu entrega sertifikadu ba foin-sa’e 21 ne’ebé mak sai vensedór iha programa kompetetivu.
iha atividade ne’e, kada joven aprezenta sira-nia produtu hahú hosi kulináriu, artezenatu, inklui produtu seluk hanesan kafe u’ut no seluk tan.
parlamentu nasionál (pn) hakruuk no simu desizaun tribunál rekursu (tr) ne’ebé konsidera projetu-lei responsabilidade prezidente repúblika (pr) inkonstituisionál.

 tribunál rekursu konsidera projetu-lei responsablidade pr inkonstitusionál
“desizaun tribunál rekursu ne’e vinkula ema hotu ne’ebé hakruuk no simu desizaun ne’e,” prezidente parlamentu nasionál, aniceto longuinhos guterres lopes, hateten ba agência tatoli iha parlamentu nasionál, segunda ne’e.
nia hatutan, konteúdu tr deklara inkonstituisionál ba parte balun la’ós hotu-hotu maibé deklarasaun ida-ne’e nia afeta ba diploma tomak.
nune’e, bainhira prezidente repúblika veta dekretu-lei hosi parlamentu nasionál (pn) ne’e sei haruka fila-fali mai pn rasik hodi haree fali, tanba ne’e desizaun tr ne’e pn no parte hotu hakruuk hodi simu tanba konstituisaun mak fó.
“prezidente repúblika mós pasti nia veta ona no veta por inkonstituisionalidade, ne’e laiha dalan seluk tenke hadi’a nia mekanizmu mak ne’e haruka mai fali parlamentu nasionál tenke hadi’a. maibé atu hadi’a ka lae ne’e ka husik hela ka kontinua depende ba parlamentu nasionál deputadu bankada parlamentár,” nia hateten.
 tr notifika ona ppn hatán fiskalizasaun konstitusionalidade projetu-lei responsabilidade pr
diretór dirasaun transporte terrestre (dtt), joaquim gusmão informa, iha trimestre dahuluk ne’e, janieru to’o marsu ne’e, dtt covalima kontribui ona reseita 15,955.00 ba kofre estadu liuhosi fonte inspesaun veikulu, renovasaun lisensa no karta kondusaun.

“hahú hosi fulan-janeiru to’o marsu 2022, ami kontribui ona reseita $15,955.00 liuhosi ne’ebé dtt kontribui liuhosi inspesaun veikulu hanesan karreta no motorizada, renovasaun lisensa no sidadaun sira renova karta kondusaun,” diretór dtt covalima, joaquim gusmão, hato’o ba agência tatoli, iha nia knar fatin, santa rosa, kinta ne’e.
durante ne’e dtt covalima halo inspesaun ba veikulu no motorizada hamutuk 1,131 ne’ebé kontribui reseita $11,725, transporte públiku hanesan anguna no mikrolete 44 hodi halo renovasaun sira-nia lisensa ne’ebé kontribui reseita $920, renovasaun karta kondusaun sidadaun 108 ne’ebé kontribui reseita hamutuk $1,960.
reseita trimestre dahuluk ne’e hamutuk $15,955.00 ne’ebé iha fulan janeiru kontribui $7.390.00 no fulan-fevreiru kontribui reseita $4.850,00 no fulan-marsu kontribui reseita $3.715,00.
“ba sira-ne’ebé troka proprietária hanesan ha’u sosa hosi ema seluk hafoin ha’u tau ha’u-nia naran sidadaun na’in-122, ho nia reseita $1,350 ho totál hamutuk $15,955.00,” nia dehan.
ba sidadaun ne’ebé troka proprietária ba karreta ho motorizada sei selu hamutuk $10.00 maibé halo indpesaun ba motorizada selu $5.00 no tarde liu tinan ida ba leten selu $10.00
“komparasaun iha tinan kotuk kompara ho tinan ne’e hanesan de’it reseita tinan 2021 kompara ho tinan 2020, tinan 2021 barak liu tanba konsege kontribui $45.000. reseita ne’ebé mak dtt covalima kontribui bazea alvu duni, tinan-tinan ami sempre kontribui $45,000 ba leten,” nia hateten.
grupu foo hau kiun (fhk) semana kotuk ne’e, importa ona manu-tolun kontentór ida hosi malázia, hodi atende nesesidade konsumidór rai-laran.
“realidade semana ida liubá manu-tolun susar duni, maibé ami koko buka dalan no semana kotuk ne’e ami hatama ona manu-tolu hosi malázia kontentór ida, ninia kuantidade kaixa 900 ba empakotementu boot karik 10.800,” koordenadór jerál fhk, pascoal suri mali, hateten, ba agência tatoli, iha ninia knaar fatin, leader, tersa ne’e.
 mtki halo monitorizasaun ba folin mina-sona sa’e iha merkadu nasionál
folin empakotementu kiik enxe manu-tolun 10 ho folin $1,95 no empakotementu boot enxe manu-tolun 30 ho folin $5,25.
“ami-nia loja sira ne’ebé fa’an manu-tolun hanesan leader, lita store, lisun, no seluk tan, folin hanesan de’it,” nia akresenta.
daudaun ne’e, fhk halo ona koordenasaun ho ministériu agrikultura no peska (map) hamutuk ho kuarentena atubele importa manu-tolun hosi indonézia atu antisipa situasaun iha rai-laran.
“antes ne’e ita-nia lei kuarentena la fó dalan atu importa sasán hosi indonézia mai, maibé ikus mai ami koko ko’alia ho sira, ne’ebé iha tempu badak manu-tolun sei to’o mai, tanba karta autorizasaun sai ona,” nia tenik.
aleinde ne’e, fhk sei importa tan manu-tolun empakotementu boot hamutuk 2.400 hosi indonézia.
 ministériu saúde relata, kazu óbitu ida,  detetadu pozitivu foun 52,  rekuperadu  196 no kazu ativu 694.
“totál óbitu ne’ebé relata ohin, 25  fevereiru   2022 na’in ida  ho pasiente feto (36 a) transferensia  hosi hospitál munisípiu manatuto ba hngv, iha loron  18 fevereiru hala’o teste konfirmadu pozitivu covid-19. no matebian tama iha izolamentu lahane iha dia 25 fevereiru ho dx: t mediastino metastasis + covid-19 ct 31,3, matebian vasina astrazeneca  kompleta no hakotu iis iha tuku 13:05 otl,”  refere nota ne’ebé agência tatoli asesu,  sesta ne’e.
nune’e, hahú 21 marsu 2020 to’o 25 fevereiru 2022  iha kumulativu kazu konfirmadu 22.636 no óbitu 127.
hosi horisehik mai ohin, laboratóriu nasionál saúde halo teste pcr 382,  kompostu vijilánsia sentinela 45, rastreiu ba kontaku 59, rastreiu aleatóriu 250, viájen internasionál 26,  follow up iha kuarentena na’in-rua.
alende ne’e, totál teste pcr ne’ebé halo iha 24 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 85 hanesan maubisse laiha,  maliana hitu, viqueque laiha, suai haat,  baucau ualu, ermera laiha , raeoa  ida, hngv 65,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 25 fevereiru  2022  , tuir sistema informasaun saúde iha ministériu saúde, hanesan kumulativu 1ª doze iha dili (88,3%) no kumulativu 2ª doze iha dili (82,9%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 71,8%.
hosi insidénsia covid-19 iha timor-leste, durante loron hitu ikus maka 4,1/100 mil abitante,
iha loron  25, fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 18 , baixa ho covid-19  hamutuk 15.no baixa tanba covid-19 na’in  tolu ho sintomas grave.
 covid-19: kazu detetadu pozitivu 56 no ativu 839
sekretária estadu igualdade inkluzaun (seii), maria dos rosário fátima correia, hateten seii sei buka dalan hodi asegura traballadór feto timoroan na’in-hitu ne’ebé ho intensaun atu ba servisu maibé agora “terus” hela iha dubai.

 mnek koopera ho interpol salva traballadora timoroan na’in-hitu “terus” iha dubai
“seii sei servisu hamutuk ho ministériu negósiu estranjeiru no kooperasaun (mnek) hodi buka dalan atu asegura sira,” maria dos rosário fátima correia hateten ba agência tatoli, hafoin reuniaun komité diretiva spot light tinan 2022 nian, iha novo turismo, dili, tersa ne’e.
governante ne’e hatutan, ida-ne’e mnek mak haree kestaun refere tanba mnek mak iha kompeténsia atu haree kazu ne’e hafoin informa mai governu, maibé ida-ne’e nafatin iha seii nia responsabilidade hamutuk ho parte relevante atu konfirma.
tanba, nia dehan, seii nia papel mak atu halo advokásia ba feto no labarik feto sira maibé kontinua servisu hamutuk ho ministériu relevante, nune’e buka hatene paradeiru kolega feto sira-ne’e to’o iha ne’ebé ona.
husu kona-ba seii nia esforsu atu lori fila traballadór feto na’in-hitu mai timor-leste, nia hatán, nia parte sei halo esforsu hodis ervisu hamutuk ho mnek tanba ema mak sai sentru ba dezenvolvimentu.
“depende mekanizmu ne’ebé ita halo maibé hanesan ha’u dehan ema mak sentru ba dezenvolvimentu entaun ita lakohi ita-nia ema iha kotuk, tanba ne’e seii sei halo esforsu nafatin,” nia esplika.
entretantu, embaixadora advokásia no kampaña impaktu negativu hosi kaben sedu no isin-rua sedu no mós hapara violénsia hasoru feto no labarik feto iha timor-leste, cidália lopes nobre guterres, hateten hamutuk hodi kombate violénsia hasoru feto no labarik feto iha timor-leste no labele husik ema ida iha kotuk.
“mai ita hateten lae ba kualker tipu violénsia bazea ba jéneru tanba nu’udar sidadaun ita hotu iha obrigasaun atu harii mundu seguru, atu nune’e ita hotu bele moris hakmatek no partisipa ativa iha prosesu dezenvolvimentu nasionál,” nia hateten.
 governu sei solusiona traballadór timoroan na’in-hitu “terus” hela iha dubai
pr horta husu governu repatria timor-oan na’in-hitu hosi dubai
deputada hosi partidu congresso nacional reconstrução timorense (cnrt) iha parlamentu nasionál, fernanda lay, preokupa ho prosesu pagamentu subsídiu ba jornalista liña frente ne’ebé la’o kleur tebes, maske jornalista sira mós presta ona servisu iha ámbitu covid-19.

 mf haruka lista liña frente jornalista ba mapkoms molok prosesa pagamentu
“ha’u lamenta bainhira governu lori prosesu pagamentu subsídiu ba jornalista liña frente ne’ebé to’o agora seidauk simu mezmu liña frente seluk hetan ona sira-nia direitu. no, agora ministériu finansa atu selu de’it maibé sei dada ba-mai, hein tarde demais atu selu jornalista sira. tanbasá sai nune’e no ha’u sei foti asuntu ne’e to’o selu,” deputada ne’e hateten iha parlamentu nasionál, tersa ne’e.
fundu covid-19 ne’e, parlamentu nasionál aprova ho urjénsia atu bele responde kestaun hirak ne’e liu-liu pagamentu subsídiu ba liña frente sira.
fernanda lay, konsidera jornalista hala’o servisu sosiál importante tebes liuhosi atividade jornalístika hodi halo kobertura no haklaken notísia ba públiku hanesan aktu hodi kombate covid-19 iha timor-leste.
komunikadu ministéiru finansa iha 08 abríl informa ona konaba atrazu pagamentu suplementu remuneratóriu liña frente ba jornalista sira tinan 2021, tanba lista ne’ebé simu la tuir dekretu lei númeru 1/2022, 5 janeiru.
dekretu-lei númeru 1/2022, 5 janeiru, kria subsídiu ba profisional ne’ebé dezenvolve atividade jornalístika ne’ebé solisita husi governu hodi fornese notísia kona-ba virus sars-cov2 durante estadu emerjénsia.
iha diploma ne’e liu-liu iha númeru 1 artigu 2 hateten, duploma refere estabelese ba profisionál ne’ebé dezenvolve atividade jornalístika hamutuk ho sala situasaun sentru integradu jestaun krize ka ida-ne’ebé governu husu hodi prodús notísia durante períodu 1 abríl to’o 31 dezembru 2021, sei atribui subsídiu pekuniáriu ba kada loron servisu efetivu benefisiáriu nian iha kondisaun direta expozisaun ba vírus sars-cov2, durante deklarasaun períodu estadu emerjénsia.
iha númeru 2 artigu 2 diploma refere haktuir, subsídiu ne’ebé refere anteriormente iha valór $5,00 ba kada loron servisu efetivu.
iha númeru 3 artigu 2 diploma refere hateten, subsídiu ida-ne’e bele de’it atribui bainhira iha despaixu aprovasaun lista ba profisionál ne’ebé dezenvolve atividade jornalístika hosi ministru asuntu parlamentár no komunikasaun sosiál (mapkoms) ho baze ba informasaun ne’ebé fornese hosi sala situasaun sentru integradu jestaun krize ka hosi dirasaun nasionál diseminasaun informasaun (dndi) hosi mapkoms nian.
bazea ba dekretu-lei númeru 1/2022, 5 janeiru ne’e, iha loron 24 marsu 2022, mapkoms submete pedidu pagamentu mai sekretariadu tékniku fundu covid-19.
 aban, mapkoms submete lista naran jornalista liña frente 507 ba mf
primeira lista ne’e kompostu hosi jornalista hosi instituisaun mídia oioin ho totál benefisiáriu hamutuk 288 ne’ebé indika mós fatin ba halo kobertura no primeira lista ne’e hetan aprovasaun hosi mapkoms liuhosi despaixu númeru 01/mapcoms/i/2022.
maibé, tanba lista ne’e iha duplikasaun no balun konta bánkaria benefisiáriu la loos, nune’e ministériu finansa devolve fila-fali ba mapcoms hodi hadi’a.
iha 28 marsu 2022, mapkoms submete fila-fali lista jornalista sira-nian mai ministériu finansa atu bele prosesa no iha segundu lista ne’e kompostu hosi jornalista hosi instituisaun mídia oioin ho totál benefisiáriu 507 ho totál orsamentu hamutuk $371.400,00.
maibé lista daruak ne’e la indika fatin ba halo kobertura no laiha despaixu aprovasaun hosi ministru asuntu parlamentar no komunikasaun sosiál (mapkoms), francisco jerónimo.
lista segundu ne’e ho benefisiáriu hamutuk 507 ne’ebé submete ne’e mós la’ós de’it jornalista, operadór kamera no motorista sira maibé inklui mós pesoál administrasaun hanesan aprovizionamentu, rekursu umanu no lojistika inklui mós mídia officer gabinete ministru prezidénsia konsellu ministru.
tanba ne’e, sekretariadu tékniku fundu covid-19 husu opiniaun jurídika ba gabinete apoiu jurídiku ministeriu finansa molok prosesa pagamentu suplementu remuneratóriu liña frente ba jornalista sira.
bazea ba dispozisaun legál ne’ebé iha gabinete apoiu jurídiku konklui katak, pagamentu subsídiu ba profisionál ne’ebé dezenvolve atividade jornalístika ne’ebé solisita hosi governu hodi fornese notísia kona-ba vírus sars-cov2 durante estadu emerjénsia bele de’it atribui bainhira iha despaixu aprovasaun ba lista profisionál ne’ebé dezenvolve atividade jornalístika hosi mapkoms.
atribuisaun ne’e ho baze ba informasaun ne’ebé fornese hosi sala situasaun sentru integradu jestaun krize ka hosi dirasaun nasionál diseminasaun informasaun (dndi) hosi mapkoms nian, konforme tuir numeru 3 artigu 2 dekretu-lei númeru 1/2022, 5 janeiru.
tanba ne’e, atu aselera prosesu pagamentu ne’e, sekretariadu tékniku fundu covid-19, haruka ona paresér ba mapkoms atu fornese despaixu aprovizionamentu nu’udar lista definitivu ho respeitu ba norma ne’ebé regula iha númeru 3 artigu 2 dekretu-lei númeru 1/2022, 5 janeiru, nune’e bele fasilita prosesu pagamentu ho lalais.
iha tinan 2020, sekretariadu tekniku fundu covid-19 mos realiza ona pagamentu suplementu remuneratóriu liña frente ba jornalista sira ho totál benefisíariu 216 ho totál orsamentu $97.425,00 ba períodu fulan tolu.
 governu konklui suplementu remuneratóriu ba jornalista liña frente hamutuk 216
kandidatu prezidente repúblika ba períodu 2022-2027 ho númeru sorteiu 15, felisberto araújo duarte, kinta ne’e realiza kampaña ba loron daruak ho tipu fahe pamfletu iha suku kuluhun, postu administrativu cristo rei, munisípiu dili.

kandidatu independente ne’e hateten, bainhira eleitu sai prezidente repúblika nia parte sei estabelese programa kréditu eskola ba timor-oan hotu iha direitu hetan kréditu, atu kontinua sira-nia eskola hahú hosi primáriu to’o universidade no hakarak kontinua hasai mestradu ba eskola iha rai-laran no estranjeiru.
estadu selu kustu propina no sei fó tan osan naton ba nesidade alimentár, selu uma kost, internet, telemovel, transporte ho livru kada fulan no bainhira eskola hotu no servisu ona mak sira foin bele selu fali.
“governu iha obrigasaun tenke buka servisu ba sira atu garante, sira bele selu fali kréditu refere no timor-oan seluk mós bele nafatin hetan kréditu hodi ba kontinua eskola. tan ne’e hanesan fó fiar mai ha’u eleitu mak sei ko’alia ho governu hodi kria programa ne’e,” kanditadu independente, felizberto araújo duarte, hateten durante kampaña ho tipu fahe pamfletu perante ba simpatizante sira.
tanba, nia dehan, prezidente repúblika iha knar ida mós oinsá ko’alia ho órgaun ezekutivu hodi fó atensaun ba programa hirak ne’e hodi benefisía duni ba povu tomak.
aleinde ne’e, nia priotiza programa reforma ekonómika mak sei estabelese presu mínimu ba produtu nasionál ne’ebé iha ponténsia ba exportasaun hanesan kafé, tanba tinan 20 ona seidauk define presu entaun prezúdika agrikultór sira.
nia sei servisu hamutuk ho governu no misaun diplomátika timor-leste nian iha estranjeiru hodi lori nafatin investidór estranjeiru sira atu bele kria empregu iha rai-laran.
sei estabelese kuoata ka hapara importasaun ba produtu sira-ne’ebé tl prodús ona hanesan importasaun manu no produtu agrikola seluk.
estabelese lei atu obriga governu selu multa bainhira halo pagamentu tarde ba emprezáriu sira ne’ebé ezekuta projeitu ka atividade ruma kontrata ho governu.
apoiante kandidatu prezidente repúblika períodu 2022-2027 ho númeru sorteiu 15, felisberto araújo duarte, iha suku kuluhun rona hela kandidatu nia programa no kompromisu. nelson de sousa.
karik eleitu sai xefe estadu, nia sei harii banku dezenvolvimentu nasionál atu nune’e projetu hotu governu nian timor-oan sira bele kaer no mós halo investimentu ne’ebé boot iha área oioin, no estabelese lei konkorénsia hodi evita ekónomia timor-leste mesak ema ida ka rua de’it mak kontrola hotu hanesan setór agrikultura.
harii sentru ba matenek-na’in sira atu akumula ekonomista estudu kustu no benefísiu ba programa no lejizlasaun sira hosi governu atu asegura katak desizaun hotu tenke fó benefísiu ba povu, hapara programa no desizaun arbiru la halo uluk estudu kursu no benefísiu hosi ekonomista sira atu bele asegura benefísiu boot ba públiku
kandidatu ne’e aprezenta mós programa prioridade reforma justisa mak autór judisiáriu hanesan ba vaga atu sai juis, prokuradór no instituisaun justisa seluk hanesan inspetór jerál no pdhj mak labele mete polítika durante tinan lima ka 10 antes hafoin bele aplika.
“tanba ne’e presiza iha lei ida hodi asegura katak autór justisa sira foti desizaun labele bazea ba interese polítika. no reforma lei ligadu ho estudu funsaun públika hodi revoga ka hasai artigu ne’ebé permite hasai funsionáriu públiku hosi sira-nia kargu bazea ba polítika,” nia dehan.
bainhira eleitu sai xefe estadu mak nu’udar prezidente repúblika sei kumpre de’it knar tuir konstituisaun rdtl.
enkuantu tuir kalendáriu stae nian, kampaña ba kandidatu felisberto araújo kinta ne’e hala’o iha dili hahú iha tuku 08h00 to’o 17h00 ho tipu fahe pamfletu maibé hala’o fali iha tuku 16h00 to’o 17h00 lorokraik.
iha atividade kampaña ne’e hetan supervizaun hosi komisaun nasionál eleisaun (cne, siglá portugés), observadór interasionál, observadór provedória direitu umanu no justisa (pdhj) no hetan seguransa másimu hosi polísia nasionál timor-leste.
parlamentu nasionál, kinta ne’e liuhosi reuniaun plenária extraordináriu aprova projeitu lei númeru 42/v (4a)-kona-ba responsabilidade prezidente repúblika iha faze jeneralidade.

“rezultadu votasaun a-favór 36, kontra 24 no abstensaun 0, nune’e projetu lei númeru 42/v (4a) responsabilidade prezidente repúblika aprovadu iha faze jeneralidade,” prezidente parlamentu nasionál, aniceto longuinhos guterres lopes, deklara iha iha sala plenária.
ho aprovasaun ne’e, komisaun a ne’ebé trata asuntu justisa no konstituisional sei halo relatóriu paresér hodi kontinua ba diskusaun espesialidade.
enkuantu, hafoin iha diskusaun faze jeneralidade komisaun a lideradu, deputadu, joaquim dos santos aprezenta relatóriu komisaun nian katak projetu lei ne’e prenxe rekezitu konstituisionál, legál no rejimentál hodi bele diskute iha jeneralidade no aprova.
preámbulu projetu lei responsabilidade prezidente repúblika mak prezidente repúblika responde ba krime prátikadu iha exersísiu funsaun no violasaun klara no grave obrigasaun konstituisionál perante supremu tribunál justisa inisiativa hosi parlamentu nasionál, tuir termu iha artigu 97 konstituisaun. distinsaun ne’e afirma fundamentu autónomu ba efetivasaun responsabilidade prezidente repúblika, ne’ebé bele lori destituisaun.
exersísiu ne’e interesa konsidera kódiku penál prevee krime prátika iha exersísiu funsaun públika, norma aplikavel ba krime prátikadu iha exersísiu funsaun pr.
objetu prezente lei estabelese rejime jurídiku responsabilidade pr hosi krime komete iha exersísiu funsaun ka violasaun klara no grave obrigasaun konstituisionál, no prezente lei define konduta típika krime komete iha exersísiu funsaun hosi pr estabelese respetiva sansaun.
projeitu lei ne’e iha artigu hamutuk 30, hahú hosi kapítulu i dispozisaun jerál ho nia artigu rua, kapítulu ii tramitasaun prosedimentu komun ho artigu hitu, kapítulu iii krime kometidu iha exersísiu funsaun prezidente repúblika, sesaun i dispozisaun jerál ho artigu tolu.
sesaun ii dispozisaun penál espesiál ho artigu 10, sesaun iii dispozisaun espesiál prosesu penál ho artigu tolu, kapítulu iii violasaun klara no grave obrigasaun konstituisional ho artigu haat no kapítulu v dispozisaun finál ho artigu rua.
projeitu lei ne’e asina hosi deputadu fretilin, joaquim dos santos, deputadu plp, francisco de vasconselos no deputadu khunto, luís roberto.
antes ne’e, prezidente komisaun a, joaquim dos santos ‘borululi’, hateten tuir loloos lei ne’e halo kedan iha mandatu dahuluk iha prezidente repúblika sira kotuk maibé la konsege, entaun liu tiha tinan 20 mak foin inisia fali lei ne’e.
“lei ne’e kona-ba responsablidade órgaun soberania neste kazu prezidente repúblika nia responsabilidade. lei ne’e nia efeitu atu regula pr nia responsabilidade, nune’e to’o iha momentu ruma nia viola ninia kompeténsia, viola ninia dever ne’ebé tuir konstitusaun. entaun ita iha ona norma ida nune’e garantia tribunál atu halo julgamentu, se iha aktu ruma violentu kontra konstituisaun,” joaquim dos santos hateten.
tuir nia, lei ida-ne’ebé daudaun ne’e parlamentu nasionál inisia ne’e hanaran lei ba responsabilidade. lei ne’e aprova la’ós automatikamente ba hatun prezidente repúblika ida, lei ne’e norma ida-ne’ebé atu garantia estabilidade polítika no lalika interpreta oioin.
“ema hanoin parlamentu halo lei ne’e atu ba lori hatun prezidente repúblika, la’ós ida-ne’e. ha’u dehan tiha ona lei ne’e instrumentu ida atu mai kompleta normativu enternu estadu nian kona-ba justisa no judisiáriu timor-leste. ne’ebé, labele interpreta sasán ne’e,” nia dehan.
deputadu cnrt, carmelita moniz, hateten deputadu hosi bankada fretilin, plp no khunto asina projetu-lei ida kona-ba responsablidade prezidente repúblika atu hatun prezidente repúblika, tanba iha konstituisaun rdtl hakerek katak responsabilidade ida mak responsabilidade kriminál no seluk fali responsablidade violasaun grave ba konstituisaun.
“agora sira halo lei ida-ne’e ba prezidente repúblika. ita atu halo lei ida ita tenke respeitu prinsípiu konstitusionál sira, prinsípiu internasionál no universál, ne’ebé ita adota liuhosi ita-nia konstituisaun artigu 9,” deputada bankada cnrt ne’e hateten.
konstituisaun artigu 9 (simu direitu internasionál) iha alínea 1 hateten, órden jurídika timor nian adopta prinsípiu sira direitu internasionál jerál nian eh hotu-hotu nian; alinéa 2 haktuir norma sira-ne’ebé mai iha konvensaun, tratadu no akordu internasionál sira-nia laran vigora iha orden lei rai-laran nian, bainhira hetan aprovasaun, ratifikasaun eh adezaun hosi órgaun kompetente ida-idak no bainhira publika tiha ona iha jornál ofisiál; no alínea 3 dehan norma sira-ne’e sei laiha folin, sira la tuir karik konvensaun no akordu internasionál sira-ne’ebé lei timor nian simu tiha ona.
nia dehan, halo lei ida labele viola prinsípiu internasionál no tenke respeita prinsípiu igualdade, tenke trata ema hotu-hotu hanesan no labele halo lei ida ba kargu ida de’it.
“se hakarak halo ida-ne’e, tenke halo lei ida responsabilidade kriminál ba kargu titulár no kargu polítiku. iha kazu ida-ne’e, responsabilidade kriminál kargu polítiku. lei ida-ne’e aplika ba prezidente repúblika, prezidente parlamentu nasionál, membru deputadu sira hotu, ba primeiru-ministru no ministru sira hotu. labele halo lei ida ba prezidente repúblika, labele intensaun ida ne’e,” nia hateten.
nia dehan, kona-ba projetu-lei ba responsablidade prezidente repúblika ne’e, komisaun a foin daudaun halo audiénsia ho vise ministru justisa no governante ne’e husu ba deputadu tenke respeita prinsípiu igualidade no parte komisaun a sei haree oinsá atu halo lei ne’e ba oin.
“ba ami bankada cnrt, ami lakohi halo lei ida-ne’ebé ke kontra prinsípiu konstitusinál, prinsípiu universal, ami lakohi,” nia dehan.
centro nacional chega (cnc), tersa ne’e, fó formasaun kona-ba istória luta direitu umanu iha timor-leste (tl) ba guarda prizionál becora atu labele repete violasaun direitu umanu hanesan violasaun kruel ne’ebé akontese iha funu hahú hosi 1974 to’o 1999 ne’e.

 cnc disemina rekomendasaun relatóriu &#8220;chega&#8221; ba pntl
“ita fiar katak, komunidade iha nível kraik liu, sira hatene ona saida mak relatóriu chega! no saida mak cnc halo. entaun, komesa agora ita ba halo formasaun ba ho entidade públiku sira, liu-liu entidade públiku sira-ne’ebé iha tempu pasadu okupasaun indonézia sira mós hola parte balun iha violasaun direitu umanu sira-ne’ebé akontese. entaun, ho ida-ne’e ita hakarak iha timor ne’ebé ukun an, ita-nia pntl, f-fdtl, guarda prizionál sira no autór judisiáriu sira iha emosaun di’ak kona-ba direitu umanu, entaun iha sira-nia servisu sira bele halo atendimentu ida di’ak,” diretór ezekutivu centro nacional chega (cnc), hugo maria fernandes, hateten ba jornalista sira, iha prizaun becora, díli, tersa ne’e.
nia informa, iha 2019 cnc halo nota entendimentu ida ho ministériu justisa (mj) no iha konteúdu ne’e atu hala’o programa kona-ba protesaun ba fatin istóriku, sertidaun rdtl ba oan sira hosi vítima violasaun seksuál pasadu no formasaun.
“iha formasaun, tinan ida-ne’e mak ita foin halo ba funsionáriu públiku hotu-hotu, ba membru pntl sira ne’ebé hahú hosi upm munisípiu dili no agora dadauk atu ba fali upf (unidade polísia fronteira) no guarda prizionál sira iha díli, ermera no suai. entaun, ita halo ida-ne’e tanba ita halo ona diseminasaun barak liu ho komunidade hosi nível nasionál to’o iha suku,” nia dehan.
iha tinan ne’e no ba oin, cnc sei konsentra ba entidade públiku sira iha dili, atu nune’e sira mós bele hatene istória luta direitu umanu iha timor-leste.
diretór nasionál servisu prizionál no reinsersaun sosiál, amlicar soares seixas, hateten objetivu hosi formasaun ne’e atu profunda relasaun servisu entre centro nacional chega (cnc) ho ministériu justisa.
“ohin, hanesan onra boot ida sira (cnc) mai fó formasaun ba guarda prizionál sira. tuir kalendáriu formasaun ne’e ohin hala’o iha becora ba loron tolu, nune’e agostu iha gleno no outubru iha suai. ho formasaun hanesan para atu bele implementa buat ne’ebé tuir direitu umanu, labele akontese buat ne’ebé pasadu nian. ida-ne’e mak cnc nia objetivu fundamentál mai fó formasaun atu fanu fali guarda sira iha prizaun sira hala’o knar ho responsabilidade no maneira ne’ebé dignu no respeita direitu umanu,” nia dehan.
tuir nia, formasaun istória luta direitu umanu iha timor-leste (tl), ne’e importante ba guarda prizionál sira iha timor-leste hodi haluha tempu pasadu ho violasaun direitu umanu ne’ebé kruel ne’e.
“hanesan ohin diretór cnc hateten katak istória pasadu nakonu ho violasaun direiru umanu. tanba ne’e, ohin ita hakarak kuda metin ita-nia istória atu relembra fila-fali memória ba kotuk atu ba oin ita haree malu hanesan maun no alin, hodi labele komete tan violasaun direiru uamanu,” nia dehan.
entretantu, guarda prizionál sira-ne’ebé partisipa iha formasaun kona-ba istória luta direitu umanu iha timor-leste (tl) ne’e ema na’in-20-resin.
 tribunál distritál dili (tdd), sesta (06/5) ne’e, kontinua halo julgamentu ba arguidu xzl nuudar dirijente organizasaun east timor blind uniaun (etbu) ne’ebé deskonfia komete krime abuzu konfiasa.
iha audénsia, lezadu jp konfesa ba tribunál katak loos duni iha tinan 2020, nia-parte troka arguidu xzl komete irregularidade no membru sira lakon ona konfiansa.
“arguidu jere osan la tuir programa asosiasaun nian. tanba ne’e maka momentu ne’eba, ha’u notifika arguidu sira atu entrega sasan kantor nian, maibé arguidu sira la entrega ho razaun tanba lakohi tun husi nia kargu. tanba ne’e to’o agora arguidu sira seidauk entrega sasan sira ne’e,” lezadu jp hateten iha sala julgamentu tdd, sesta ne’e.
lezadu esplika ba tribunál katak nia lidera fali etbu ne’e atividade sira la’o di’ak, maibé nia la hetan saláriu.
hafoin tribunál rona tiha lezadu jp nian deklasaun, tribunal deside hodi halo adia julgamentu ba loron 1 juñu hodi kontinua rona  sasin sira seluk nia deklarasaun.
molok ne’e, ministériu públiku aprezenta faktu  ba tribunál  katak  udc maka nuudar diretór iha asosiasaun etbu nian hosi períodu 2018 too 2020 hamutuk ho arguidu zxl ne’ebé nuudar xefe departamentu finansa
 iha loron 26 juñu 2020, membru hosi asosiasaun etbu fó fiar fali lezadu ho inisiál jp hodi troka arguidu zxl ho razaun lakon  fiar hosi membru tanba ezekuta orsamentu la tuir  programa.
iha loron ne’ebé hanesan iha tuku 11:00 arguidu foti karreta hilux ne’ebé propriataria hosi asosiasaun etbu iha nia sede bekora hodi lori ba tau iha nia uma no la entrega fila.
enkuantu, arguidu zxl foti komputadór ida ho imprime ho marka hp iha sede asosiasaun etbu no la entrega fila-fali.
nune’e, iha junu 2020 lezadu jp nuudar diretór foun ba etbu labele halo atividade ba programa tanba karreta no komputador inklui mákina imprime iha hela arguidu zxl.
maske, arguidu sira hatene katak sasan sira ne’e propriedade ba asosiasaun etbu nian, maibé arguidu sira lori ba uma hanesan sira nia privadu.
tanba ne’e, ministériu públiku akuza arguidu sira ho krime abuzu konfiansa agravadu ne’ebé previstu iha artigu 257 iha kódigu penál timor-leste.
audénsia julgamentu ne’e prezide husi juis koletivu argentino luisa nunes, alvaro maria freitas, antonio gonsalves, ministériu públiku reprezenta husi prokuradór reinato berenahak, no arguidu  hetan asisténsia legál hosi defensér públiku  joão carvalho.
 tdd julga arguidu na’in-rua ba kazu abuzu konfiansa iha asosiasaun etbu
sentru formasaun fundasaun hadomi timor (sffht) koopera ho timor plaza realiza kompetisaun biblioteka dijitál ba públiku hodi fornese matéria ba ka referénsia ba estudante no manorin sira.

“ami halo kompetisaun ida-ne’e hanesan atividade regulár tanba ami planea ona iha ami-nia planu anuál fundasaun hadomi timor ni’an ne’ebé ami koopera ho timor plaza hodi realiza kompetisaun ne’e. tanba, ita hatene katak tinan rua ba kotuk ita iha limitasaun oioin, bainhira hasoru pandemia covid-19, ita-nia mestre la konsege fornese nia matéria ba estudante sira, nune’e estudante sira mós la konsege hetan matéria ne’ebé di’ak atu bele estuda. entaun, ho dezáfiu sira ne’e ami hanoin katak ita presiza kria sistema ida-ne’ebé bele fornese matéria ka referensia ba mestre no estudante sira,” diretór ezekutivu sentru formasaun fundasaun hadomi timor, abrão monteiro, hateten ba ajénsia tatoli, iha nia kna’ar-fatin, faról, dili, kinta ne’e.
durante ne’e ema hotu depende de’it ba biblioteka ne’ebé konsidera hanesan manual no ema tenke to’o iha fatin refere mak foin lee livru, entaun iha tempu pandemia nia laran sai hanesan dezáfiu boot ba estudante sira atu lee livru no estuda.
“ami hanoin katak ita presiza kria biblioteka dijitál atu bele tau matéria, informasaun, referénsia, modul no matadalan sira-ne’ebé fornese hosi mestre no dosente sira ba kualker área atu sira bele tau iha biblioteka dijitál, nune’e ita-nia estudante sira bele asesu bainhira de’it no iha ne’ebé de’it,” nia afirma.
kompetisaun ne’e hahú rejistu iha loron 01 to’o 10 fulan marsu tinan ne’e, maibé daudaun ne’e fundasaun hadomi timor extende tan to’o loron 19 marsu ne’e.
rekezitu ba kompetisaun ne’e mak rejistrasaun ho osan $5.00 ba individuál ka grupu másimu ema-na’in tolu no hatama mós dokumentu hanesan billete identidade (bi), eleitorál no sertidaun rdtl.
aleinde rekezitu ne’e, iha mós rekezitu seluk hanesan linguajen programasaun, wordpress, drupal no joomla, no matéria ne’ebé públika iha website biblioteka dijitál labele kopia hosi internet.
“kada kompetitór sei aprezenta website ida-idak iha loron 22-24 fulan marsu tinan ne’e iha fundasaun hadomi timor, nune’e aprezentasaun ikus iha loron 26 marsu iha timor plaza. kada website ne’ebé mak kompetitór sira tuir obrigatóriu rai ka kopia hotu iha fundasaun hadomi timor,” nia dehan.
diretór fundasaun hadomi timor ne’e aumenta, iha kompetisaun ne’e kada kompetitór sei hetan ba manan-na’in ida (1) ka grupu ida de’it ho osan montante $200.00 ho taxa.
kompetitór sira-ne’ebé mak la sai vensedór sei iha oportunidade hetan sertifikadu. iha kompetisaun ne’e, ekipa juri hamutuk na’in-tolu mak abrão monteiro, josé soares no hermundos barreto.
entretantu ekipa organizadór ba kompetisaun biblioteka dijitál hanesan hermundos barreto, melia de j. carvalho, elia amaral no crisogno de carvalho.
formasaun internet saudavel ba foinsa’e sira
entretantu, nia informa, governu liuhosi sekretáriu estadu juventude no desportu (sejd) koopera ho sentru formasaun fundasaun hadomi timor (sffht) fasilita formasaun internet saudavel ba foin-saé sira iha timor-leste.
“fundasaun hadomi timor dadaun ne’e iha ona prosesu kooperasaun ho sekretáriu estadu juventude no desportu oinsa atu fó formasaun kona-bá internet saudavel ba ita-nia joven sira iha munisípiu 12 inklui raeoa,” nia dehan.
programa formasaun ne’e planu anuál sejd ni’an ne’ebé sira hakarak fundasaun hadomi timor mak sai implemetadór ba programa ne’e. agora daudaun iha hela prosesu nia laran, hanesan elabora hela matéria nune’e iha tempu badak sei asina kontratu entre fundasaun hadomi timor ho sejd no sei implementa iha fulan maiu.
tarjetu ne’ebé fundasaun hadomi timor atu fó formasaun internet saudavel ba joven sira, tuir polítika governu ni’an katak joven ne’e idade hosi 12 to’o 25 iha territóriu laran no iha munisípiu  ne’e sentru juventude kada munisípiu mak sei organiza no mobiliza ema na’in-60 atu nune’e fundasaun hadomi timor fó formasaun ba sira.
tanbá, movimentu téknolojia agora daudaun ne’e iha timor-leste no rai-li’ur nia movimentu makaas tebes no afeta mós sosiedade timor-leste to’o uza internet la efisiénsia, maibé sira uza ba iha nesesidade ne’ebé bele prezudika ema seluk nia ativdade no bele hatun fali ema-nia dignidade.
matéria ba formasaun ne’e fundasaun hadomi timor koloka ba parte rua mak matéria teoria, ne’ebé sei ko’alia kona-bá movimentu no prosesu dijitalizasaun iha timor-leste ne’e oinsá no dadus utilizasaun timor-leste nian ba teknolojia ne’e.
matéria daruak, fundasaun hadomi timor atu halo prátika ka aprende atu fó formasaun ida-ne’e ba joven sira atu prátika oinsá bele utiliza plataforma sira hanesan blogspot atu sira bele utiliza internet ho matenek.
matéria seluk maka rekomendasaun ba aplikasaun sira, tanba dala ruma estudante no joven sira ladun hatene, maske sira iha laptop no telefone ne’ebé kualidade di’ak maibé sira ladún hatene aplikasaun ne’ebé merese atu sira uza tuir sira-nia nesesidade.
diretór nasionál promosaun diretu ema ho defisiénsia, husi ministériu solidaridade sosiál no inkluzaun (mssi), mateus da silva,  relata nia parte servisu hamutuk ho pradet hodi evakua pasiente moras mentál hamutuk na’in 10 bá sentru saúde laclubar hodi halo tratamentu saúde durante tinan 2021.

pasiente saúde mentál na’in 10 ne’e kompostu husi mane na’in tolu no feto na’in hitu ne’ebé identifikadu maihosi  munisípiu dili, ermera no lautém.
notísia relevante :pntl preokupa ho ema moras mentál iha dili
“ami servisu hamutuk ho pradet hodi transfere kedas ba sentru tratamentu lackubar. bainhira ema ne’e rekupera ita sei re-integra ba komunidade depois ita haree ba nia dezenvolvimentu kondisaun mak 100% mak ita sei haruka nia tuir formasaun sira ne’ebé eziste iha munisípiu,” mateus hateten ba tatoli, iha caicoli dili.
nia dehan  depois remata formasaun iha área kostura, ospitalidade no seluk tan, ekipa tékniku husi mssi sei fasilita pasiente moras mentál hirak ne’e hodi buka servisu iha loja ne’ebé persiza atu emprega tan traballadór sira.
pradet sensibiliza informasaun kona-ba saúde mentál ba konsellu suku madohi
psychosocial recovery and development in east timor (pradet), sesta ne’e hala’o sensibilizasaun informasaun ba konsellu suku madohi no komunidade, dom aleixo, munisípiu dili kona-ba promove saúde mentál.
koordenadór programa asisténsia ba moras mentál, nicolau vicente ximenes, hateten objetivu hosi formasaun ne’e hodi sensibiliza informasaun ba autoridade lokál sira kona-ba saúde mentál, nune’e sira bele prevene no koidadu sira-nia aan kona-ba saúde mentál.
“oinsá sira bele tulun komunidade, liuliu família no membru família sira ne’ebé mak sofre moras mentál atubele hetan tratamentu iha fasilidade saúde no mós bele livre hosi asaun estigma no deskriminasaun hosi komunidade ein-jerál,” nicolau vicente ximenes informa ba agência tatoli, iha sede suku madohi, dili.
materia kona-ba saúde mentál no moras mentál, maneja emosaun hosi situasaun tristeza no trauma maka partilla durante programa sensibilizasaun informasaun ne’e.
nune’e mós materia estigma no deskriminasaun hasoru ema ho problema mentál, inklui sistema referál, oinsá mak autoridade lokál no komunidade sira bele kontaktu ho organizasaun sira-ne’ebé servisu iha área ne’e.
programa sensibilizasaun informasaun ne’e hala’o durante loron rua hahú iha  03 to’o 04 fevereiru, ho totál partisipante hamutuk ema na’in 30, kompostu hosi autoridade lokál suku madohi, delegadu, delegada, reprezentante juventude feto no mane, inklui komunidade.
notísia relevante :ema moras mental 48 halo tratamentu iha laclubar
ministériu saúde (ms) relata, kazu detetadu foun pozitivu covid-19 na’in-ida, rekuperadu ida no kazu ativu 10.

“kazu detetadu foun pozitivu covid-19 na’in-ida, rekuperadu ida no kazu ativu 10 ne’ebe rejista iha loron 27 abril 2022,” hateten diretora jerál prestasaun saúde, odete da silva viegas  liuhosi nota komunikadu ne’ebé agência tatoli asesu ohin.
nune’e, hahú 21 marsu 2020 to’o 27 abril 2022  iha kumulativu kazu konfirmadu 22.862 no óbitu 130.
notísia relevante : ms koopera mídia divulga informasaun kona-bá programa vasinasaun covid-19
hosi horisehik mai ohin, laboratóriu nasionál saúde halo teste pcr 363, kompostu vijilánsia sentinela neen , rastreiu ba kontaku la iha, rastreiu aleatóriu tolu, viájen internasionál 354, follow up iha kuarentena laiha.
alende ne’e, totál teste pcr ne’ebé halo iha 26 abril 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 53,hanesan maubisse la iha,  maliana haat, viqueque la iha , suai 16, baucau la iha ermera la iha , raeoa la iha , hngv  34, lautém la iha, vera cruz la iha manufahi la iha.
populasaun elijível tinan 18 ba leten, ne’ebe simu ona vasina to’o iha loron 27 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,6%) no kumulativu 2ª doze iha dili (81,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak ,72,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
notísia relevante : covid-19: kazu detetadu pozitivu laiha no ativu 16
iha loron  27 abríl  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu   baixa ho covid-19 la iha.
autoridade inspesaun no fiskalizasaun atividade ekonómika, alimentár no sanitária, institutu públiku (aifaesa, i.p) prontu simu keixa reklamasaun relasiona ho implementasaun programa cesta bázika faze daruak.
inspetór jerál aifaesa, i.p, ernesto monteiro, dehan, funsionáriu aifaesa la sufisiente tun ba terrenu halo monitorizasaun, tanba ne’e maka fatin hirak ne’ebé ekipa la konsege kobre, bainhira mosu produtu balun la tuir saida mak prevee iha baze legál, autoridade lokál bele reprezenta komunidade hato’o keixa.
“iha duni funsionáriu maibé própriu ba inspesaun ne’e menus, ho nune’e ami husu nafatin partisipasaun apoia tomak hosi autoridade lokál no konsumidór rasik, katak buat ruma ne’ebé la tuir duni regra no kondisaun ne’ebé iha, ami prontu simu keixa para rezolve tuir lei ne’ebé iha no knaar ne’ebé atribui ba ami,” inspetór jerál informa ba agência tatoli, iha ninia knaar fatin, matadoru, segunda ne’e.
 governu lansa distribuisaun cesta bázika faze daruak iha aldeia baia leste
tuir nia, meiu tékniku sai difikuldade ba aifaesa hodi halo monitorizasaun ba implementasaun cesta bázika faze daruak, maski nune’e sei halo monitorizasaun durante implementasaun  programa nasionál ne’e.
“difikuldade ne’ebé ami hasoru maka falta transporte. antes ne’e ami iha veíkulu 12 ho kondisaun di’ak hotu, maibé polítikamente ho despaixu dekretu governu, limita transporte ba instituisaun hotu, entaun ami hatama tiha karreta lima ba patrimóniu estadu, ami presiza maka ami halo fali proposta, ne’ebé ami hato’o ona proposta ba sira hodi fasilita karreta ba ami hodi halo atividade liuliu monitorizasaun ba cesta bázika,” nia akresenta.
aifaesa sei halo monotorizasaun hamutuk ho instituisau seluk hanesan komisaun antí-korrupsaun (cac, sigla portugés), provedoria direitu umanu no justisa (pdhj, sigla postugés) no instituisaun seluk tan.
“ami halo ona reuniaun konjunta ida, iha sujestaun balun katak durante implementa cesta bázika, bainhira deskonfia foos kahur maka ami sei hapara provizóriu, halo tiha prosesu maka bele kontinua, aleinde ne’e bainhira produtu sira fahe mak deskonfia la loos, ami sei foti amostra, hafoin ami loke prosesu ba empreza ne’ebé toma-konta ba distribuisaun,” nia esplika.
entretantu, foin lalais iha lansamentu no distribuisaun cesta bázika faze daruak ne’ebé hala’o iha 17 juñu 2022 partisipa mós hosi aifaesa, cac no pdhj, ne’ebé molok entrega produtu sira ba benefisiáriu sira, ekipa aifaesa, i.p halo uluk verifikasaun ba produtu sira.
diretór klínika oospitál nasionál guido valadares (hngv, sigla portugés), marcelino correia, hateten bispo dioseze maliana don norberto do amarál, daudaun ne’e baixa iha sala intensive care unit (icu) tanba sofre hipertensaun ne’ebé to’o 190-resin.
“ita-nia amu bispu dioseze maliana ne’ebé mai-husi maliana horikalan, hafoin ataka tensaun sa’e to’o 190-resin, hodi nia ko’alia ibun toos, hafoin transporta mai iha ospitál diretamente baixa iha icu. hafoin médiku sira halo kedas atendimentu no agora daudaun kondisaun estavel fila-fali tanba tensaun hahú tun ona”, diretór klíniku hngv ne’e hateten ba jornalista sira iha nia knaar fatin, segunda ne’e.
maske nune’e, nia dehan daudaun ne’e kondisaun saúde don norberto do amarál hahú normál fila-fali, hafoin hetan tratamentu hosi médiku espesialista sira.
“ataka tensaun (hipertensaun) ne’e afeta tanba durante ne’e sofre kardiovaskular tanba uluk tau kadeli iha rai liur no nia mós nafatin halo tratamentu ba moras fuan nian no moras tensaun nian.  ida ne’e mak ita identifika, nune’e situasaun sira ne’e afeta nian halo nia tensaun sa’e hodi tama ba stroke (acidente vascular cerebral) ne’ebé halo nia ibun toos atu ko’alia”, nia akresenta.
maibé, diretór ne’e dehan daudaun médiku sira nafatin halo observasaun no halo tratamentu ba bispu no parte klínika nian hein nafatin  informasaun husi médiku sira.
“ohin, ha’u ko’alia ho médiku sira katak iha indikasaun ruma atu transfere dehan para ita buka solusaun tanba bispu ne’e uluk halo tratamentu ba nia fuan iha malázia, maibé se karik transfere ne’e médiku sira mak deside fatin. maibé daudaun ne’e ita-nia medikamentu no ekipamentu sufisiente hela hodi halo atendimentu”, nia akresenta.
 ministériu saúde relata, óbitu ida, kazu detetadu foun ohin 243, rekuperadu 158 no kazu ativu 1.291.
“total óbitu ne’ebé relata ohin, 11 fevereiru na’in-ida. pasiente feto ho idade 53, residente iha bebobnuk, dom aleixo-dili. foti amostra iha hngv iha loron kinta (10/02) no mate iha hngv iha 23:30, kalan,” diretora jerál prestasaun saúde iha ministériu saúde,  odete da silva viegas , hateten liuhosi nota ne’ebé agência tatoli asesu  sesta  ne’e.
matebian ne’e seidauk vasina, nune’e foti amostra halo teste ka diagnóstika final dahuluk sofre bronquiectasia; daruak, electrolites imbalance; datoluk pulmonary tb in continuation + covid-19 ct: 30.1. 
nune’e, hahú 21 marsu 2020 to’o 11 fevereiru 2022  iha kumulativu kazu konfirmadu 21401 no óbitu 123.
hosi horisehik mai ohin, laboratóriu nasionál saúde halo teste pcr 709  kompostu vijilánsia sentinela 41, rastreiu ba kontaku 404, rastreiu aleatóriu 256 , viájen internasionál hitu,  follow up iha kuarentena ida.
alende ne’e, totál teste pcr ne’ebé halo iha 09  fevereiru  2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 229 hanesan maubisse laiha, maliana 81, viqueque laiha, suai 12, baucau ualu, ermera laiha, raeeoa 12, hngv 116, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 11 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (82,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,3% no simu ona doze daruak 71,2 %.
hosi insidénsia covid-19 iha timor-leste, durante loron hitu ikus maka 12,6/100 mil abitante.
iha loron  11 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 22 , baixa ho covid-19  hamutuk 22.
 covid-19: kazu detetadu pozitivu 216 no ativu 1.208
kandidatu prezidente repúblika períodu 2022-2027 ho númeru sorteiu ualu (8), lere anan timur, liuhosi portavóz ekipa susesu flávio simões kongratula kandidadu pr hotu ne’ebé partisipa iha prosesu demokrátiku eleisaun prezidensiál  2022 liu-liu kandidatu pr josé ramos horta no francisco guterres lú olo ne’ebé atu hakat ba segunda volta.

 lere anan timur apela apoiante simu rezultadu eleisaun
portavoz ne’e hateten, jenerál reformadu lere anan timur nia posizaun polítika atu apoiu entre kandidatu pr ramos horta no lú olo bainhira akontese eleisaun segundu volta ne’e, kandidatu pr lere sei hanoin hela atu foti desizaun tanba sei hela desizaun finál hosi tribunál rekursu no hein katak lere sei foti desizaun tuir povu nia interese.
portavós ekipa susesu kandidatu prezidente períodu 2022-2027, lere anan timur, halo komferénsia imprensa hodi kongratula ba povu nia konfiansa iha eleisaun 19 marsu 2022, ne’ebé hala’o iha pantai kelapa dili, tersa (22/03). antonio dasiparu.
“agora ita iha tempu balun hodi hein to’o desizaun finál hosi tribunál rekursu. mezmu nune’e jenerál remorfadu lere kontinua halo nia observasaun polítika, sei foti tempu balun atu bele hanoin molok deside. nune’e husu apoiante no simpatizante kalma hodi hein. maske daudaun ne’e iha ona komunikasaun polítika ho líder balun hosi kandidatu mais votadu rua ne’e, maibé lere sei foti dezisaun la’ós interese polítika maibé ba povu nia interese,” portavóz flávio simões hateten ba jornalista sira liu konferénsia imprensa iha sede nasionál pantai kelapa, tersa ne’e.
nune’e mós. nia klarifika informasaun ne’ebé espalla iha públiku katak jenerál reformadu lere taka odamatan ba sekretáriu jerál partidu fretilin mari alkatiri ne’e la loos tanba iha biban ne’e jenerál reformadu ne’e hala’o hela atividade iha fatin seluk.
“hakarak halo klarifikasaun uitoan de’it kona-ba sirkunstánsia vizita surpreza horisehik marí alkatiri vizita jenerál iha faról, mezmu depois sai tiha konfuzaun iha públiku katak jenerál taka odamatan tanba jenerál lakohi simu maibé ida-né la’ós kondisaun real saida mak akontese. ida-ne’e la loos,” nai dehan.
nia husu midía sira atu labele fiar lia anin no buka konfirma ho parte ekipa kandidatu lere atu hetan verasidade informasaun antes fó sai informasaun ho loloos no momoos ba públiku.
“jenerál lere ema ida nakloke ba ema hotu tan ne’e hanoin halo klareza tiha situasaun ida-ne’e no maluk mídia sira hakerek buat ruma sala karik halo loos tiha tanba iha obrigasaun kontribui ba situasaun di’ak, amigavel ba ita-nia katuas sira iha relasaun di’ak ba malu nafatin,” nia hateten.
ekipa susesu hosi kandidadu prezidente repúblika ba períodu 2022-2027 ho númeru sorteiu 8, lere anan timur, agradese ba apoiu hosi apoiante no simpatizante, organizasaun masa rezisténsia, veteranu ho povu tomak ba susesu hotu ne’ebé ekipa hetan no povu emjerál kontribui eleisaun la’o di’ak ho hakmatek ba ezerse direitu síviku.
lere anan timur mós kongratula órgaun eleitorál cne no stae mezmu hasoru dezafiu barak konsege organiza eleisaun prezidensiál jeralmente lao di’ak no autoridade seguransa ho militár ne’ebé apoiu bele asegura situasaun seguransa.
bazea ba rezultadu ikus ne’ebé sekretariadu tékniku administrasaun eleitorál (stae) fó sai, kandidatu prezidente repúblika (pr) hosi cnrt jose ramos horta hetan votu 301,481 (46,58%), kandidatu pr hosi fretilin francisco guterres “lu-olo” hetan votu 143,408 (22,16%).
kandidata hosi khunto armanda berta dos santos hetan votu 56,289 (8,70 %), kandidatu independente lere anan timur hetan votus 48,959 votu (7,57%), kandidatu hosi pd mariano assanami sabino hetan 47,008 votus (7,57%), kandidatu hosi pdrt anacleto bento fereeira hetan 13,059 (2,02 %).
kandidatu indendente martinho da silva gusmao hetan votu 8,485 (1,31% ), kandidatu independente hermes da rosa correia barros hetan votu 7,58 (1,23%), kandidata indendente milena pires hetan votu 5,335 (0,082%), kandidata independente isabel da costa ferreira hetan votu 4,165 (0,64%).
kandidatu independente felizberto araújo duarte hetan votu 2,615 (0,40 %) constancio pinto hetan votus 2,474 (0,38%), kandidatu independente rogerio tiago lobato hetan votu 2,028 (0,31%), kandidatu independente virgílio da silva guterres hetan votu 1,685 (0,26%), kandidatu independente antero benedito hetan votu 1,531 (0,24 %) no kandidata independente ángela freitas hetan votu 692 (0,11%).
 taur komprimenta lere iha rezidénsia farol
koordenadór programa dezenvolvimentu indústria tais iha ministériu turizmu komérsiu no indústria (mtci, sigla portugés), antónio da costa, informa daudaun ne’e mtki prepara hela ezbosu rezolusaun atu prodús tais sai uniforme nasionál ba funsionáriu públiku no estudante sira iha timor-leste.
 mtki halo preprasaun téknika uza tais sai uniforme nasionál
“ba oin, mtci iha planu oinsá atu introdús tais ba materiál hanesan uniforme nasionál oinsá ema hotu bele uza tais. ida-ne’e, ita tenta hela ho ezbosu rezolusaun ida, atu governu bele aprova hodi nune’e tais bele uza ba uniforme (farda) ba estudante no funsionáriu sira. ho alvu sira mak ita funsionáriu kuaze besik rihun 70 no estudante kada tinan aumenta, entaun iha merkadu boot ba tais no iha parte ida ita prezerva ita-nia kultura no ita multiplika ekonomia iha rai-laran,” antónio da costa hateten ba agência tatoli, iha nia knar fatin, fomentu, dili, sesta ne’e.
tuir nia, elaborasaun ezbosu rezolusaun ne’e atu fortifika katak hanesan desizaun governu ba istituisaun sira aplika programa ida-ne’e, atu uza uniforme (farda) ba alunus sira iha eskola no ba funsionáriu públiku sira iha instituisaun estadu.
“ida-ne’e instituisaun sei diskute hela no oras ne’e konseitu sei iha komisaun funsaun públiku (kfp), ne’ebé ami sei diskute iha ne’ebá. se iha ona konkordansia mak foin submete ba ministru hodi lori ba konsellu ministru,” nia afirma.
tanba, nia dehan, prodús tais lokál sai uniforme ne’e objetivu hosi programa viii governu konstitusuinál nian oinsá hadomi no prezerva kultura timor-leste nian.
“agora nia prosesu la’o hela, nune’e ba oin atu iha tan formasaun ba diversifikasaun, liga ba soru tais nian. tanba, nia (tais) hatudu kualidade di’ak ona, maibé oinsá diversifika tais ba komuniti seluk ne’ebé bele uza ba farda eskola no funsionáriu sira-nian. ida-ne’e iha fulan oin sei planea atu implementa iha grupu alfaiate balun atu hatudu, katak sira bele prodús hodi nune’e sai baze ba governu bele foti desizaun katak funsionáriu no estudante bele uza, maibé tenke hatudu lai nia prátika katak nia modelu hanesan ne’e,” nia esplika.
ezbosu rezolusaun ne’e, daudaun ne’e iha hela faze diskusaun maibé nia prátika implementasaun programa ne’e la’o daudaun.
“iha nia implementasaun ita iha komisaun ida naran komisaun patrimóniu kulturál immateriál (pki), ne’ebé durante ne’e servisu makaas hodi lori tais ba rejistu iha unesco paris. maibé, implementa ko’alia kona-ba tais ne’e komponente mtci mak sei implementa. maibé, sei iha tan programa komponente ne’ebé sei hala’o hosi mejd, fundasaun alola, sekretária estadu igualdade no inkluzasaun (seii), timor aid no seak ne’ebé servisu konjunta atu oinsá lori tais ba ema hotu kuñese iha mundu,” nia dehan.
maibé, atu implementa uniforme ne’e ministériu turizmu komérsiu no indústria (mtki), ministériu edukasaun juventude no desportu (mejd) hosi ensinu báziku no ensinu superiór, komisaun funsaun públiku (fp), sekretáriu estadu arte no kultura (seak), timor aid no fundasaun alola, ne’ebé lori tais atu oinsá sai proponente ba rezolusaun hodi lori ba governu mak mtki, mejd, komisaun funsaun públiku no seak.
 komandu polisia nasionál timor-leste (pntl) munisípiu baucau, fó ona instrusaun ba membru sira atu foti medida rigorozu indivíduu ka sidadaun sira ne’ebé iha intensaun atu hamosu krime durante périodu kampaña eleitorál prezidensiál.
komandante pntl baucau, superintendente antónio de sá, hateten liuhosi asina paktu seguransa ho koordenadór ekipa susesu sira hodi hamosu akordu katak seguransa internál sei responsabiliza hosi xefe seguransa partidu tuir mekanizmu internál.
  kazu darsula, pntl baucau detein ona suspeitu nain-tolu
maibé, nia dehan parte koordenadór sira laiha kapasidade atu kontrola situasaun tantu hahú hosi mobilizasaun masa inklui durante realiza kampaña no laiha kolaborasaun diak ho autoridade pntl ne’ebé responsavel seguransa externalmente.
“medida seguransa ba oin rigór liután, ita la tolera ona, hanesan komandante munisípiu ha’u prontu simu-nia konsenkuénsia tanba timor ita labele domina ho krime, nasaun ne’e iha lei atu kontrola, entaun ema hotu-hotu iha lei nia okos,” komandante pntl baucau, hateten  ba agência tatoli iha vila-nova, domingu ne’e.
durante ne’e, medida prevensaun hanesan komunikasaun, koordenasaun no kolaborasaun entre pntl ho ekipa susesu sira la efetivu tanba lahatudu boa vontade atu kolabora ho autoridade seguransa.
antónio de sá hateten, kualker aktu krime ne’ebé akontese pntl muda metodu prevensaun ba eskalaun katak sei uza forsa hasoru sidadaun sira ne’ebé iha intensaun hamosu insidente ka krime iha kampaña eleitorál
pntl baucau nafatin husu ba koordenadór ekipa susesu nain-16 atu kontinua koopera, koordena no kolabora ho autoridade seguransa nune’e garantes paz no estabilidade iha rejional baucau durante peridu kampaña elisaun prezidensiál.
“bainhira la kolabora parte pntl munisípiu sei aprezenta ba ministéiru públiku para konstitui ba krime dezobedensia artigu 242 tanba ekipa susesu sira lakohi kolabora atu entrega autór ka ninia ema sira ne’ebé komete iha krime,” komandante antónio akresenta.
molok ne’e, mosu kazu konfrontu entre militante partidu rua hanesan frente revolucionário timor-leste independente (fretilin) no kmanek haburas unidade timor-oan (khunto) iha loron domingu (06/03), pntl liuhosi enkontru ho koordenadór ekipa susesu hamosu akordu atu responsabiliza ba sasan sira ne’ebé hetan estragu no entrega militante sira ne’ebé mak envolve iha konfrontu ne’e.
komandu jerál pntl rasik hetan ona despaxu hosi kuartál jerál atu falintil-forsa defeza timor-leste (f-fdtl) reforsa tan seguransa durante períodu kampaña no eleisaun prezidensiál,  nune’e forsa rua sei kolabora hamutuk atu mantein pás no estabilidade iha territóriu nasionál liuliu munisípiu baucau.
 komandu pntl baucau halo ona investigasaun ba kazu konfrontu darsula
xefe suku aelebere, postu administrativu iliomar, munisípiu lautém, kompostu hosi aldeia haat hanesan lalumato, heitali, leilor no marafal rejista eleitór hamutuk 603 mak partisipa eleisaun prezidensiál 2022.
“maibé karik balun la vota, orsida fó sai rezultadu eleisaun mak ita bele hatene na’in hira mak vota no la vota,” xefe suku aelebere, libernito gomes, hateten ba agência tatoli iha sede suku aelebere, sábadu ne’e.
 eleisaun prezidensiál 2022 hahú ohin
hanesan líder komunitáriu, xefe suku hamutuk ho ekipa sempre fó hatene ba komunidade atu partisipa iha eleisaun.
nune’e, nia parte koordena ho komunidade ne’ebé iha transporte rasik inklui motoriza hosi suku rasik hodi fasilita komunidade ne’ebé labele halo movimentu bele fasilita ba sentru votasaun.
“ohin ita konsege fasilita ita-nia maluk defisiente, katuas no ferik hamutuk na’in-hitu, ne’ebé la’o labele, hodi lori mai sentru votasaun ezerse sira-nia direitu votu,” nia tenik.
 ministériu saúde relata kazu detetadu pozitivu foun laiha, rekuperadu haat no kazu ativu na’in-14.
ohin kazu detetadu foun  laiha, rekuperadu haat no kazu ativu 14,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 24 marsu 2022  iha kumulativu kazu konfirmadu 22.813 no óbitu 130.
hosi horisehik mai ohin, laboratóriu nasionál saúde halo teste pcr 163,  kompostu vijilánsia sentinela la iha , rastreiu ba kontaku tolu   rastreiu aleatóriu 26, viájen internasionál 134, follow up iha kuarentena laiha.
alende ne’e, totál teste pcr ne’ebé halo iha 22 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 87 hanesan maubisse laiha,  maliana  hitu, viqueque laiha , suai 21,  baucau laiha, ermera laiha , raeoa laiha, hngv  61,  lautém laiha, vera cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 23 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (89,1%) no kumulativu 2ª doze iha dili (83,7%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,3% no simu ona doze daruak 72,6%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  24  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida, baixa ho covid-19  hamutuk ida.
covid-19: kazu pozitivu foun tolu no ativu na’in-18
institutu jestaun ekipamentu, institutu públiku (ige, i.p, sigla portugés), iha ona opsaun hodi rezolve ponte dilór ne’ebé kotu iha postu lacluta, munisípiu viqueque, hodi fasilita movimentu komunidade.
ponte ne’e hanesan ligasaun postu administrativu natarbora, munisípiu manatuto bá postu administrativu lacluta, munisípiu viqueque.
prezidente ige, i.p, ermenegilda da costa laurentina, hateten, daudaun monta lai kontentór mamuk, tanba durante ne’e ekipa institutu normaliza ona, maibé udan tun mota sobu filafali.
“ita gasta osan no gasta tempu saugati de’it. entaun ami iha ona opsaun provizóriu hanesan tau lai kontentór mamuk no enxe fatuk hodi satán mota, nune’e bele fasilita movimentu komunidade, ita esforsu fulan-abríl ne’e bele implementa ona. tanba prosesu konstrusaun bele han tempu maizumenus tinan-ida,” prezidente ige, i.p relata iha salaun ministériu obra públika (mop) caicoli, segunda ne’e.
 mop viqueque relata tan ponte dilor ba diresaun estrada
tuir ermenegilda, kontentór ne’ebé sei uza ne’e privizóriu de’it, hodi kontinua hein prosesu konkursu ne’ebé agora la’o hela.
“tanba prosesu konkursu ne’e ho durasaun tempu naruk, entaun seman ne’e ami sei aprezenta dezeñu ruma, enkuantu kontentór ne’e presiza orsamentu hira ami sei aprezenta ba ministériu obra públika hodi ita bele implementa ona,” nia dehan.
primeiru-ministru interinu no atuál ministru prezidénsia konsellu ministru (pcm, siglá portugés), fidelis manuel leite magalhães, hateten governu fó atensaun boot no sei solusiona traballadór timor-oan na’in-hitu (7) ne’ebé daudaun ne’e terus no hela iha dubai, uni emiradu arabé (uea).
 pr horta husu governu repatria timor-oan na’in-hitu hosi dubai
“relasiona ho kondisaun ita-nia traballadór sira iha rai-li’ur no hirak ne’ebé konforme informasaun dehan lori ba iha ne’eba hosi forma dalan ilísita no sujeita ba iha tratamentu ne’ebé mak ladi’ak. ne’e asuntu hirak ne’ebé hetan atensaun boot hosi governu no órgaun kompetente. governu halo hela servisu hodi bele lori solusaun ba problema refere. ida-ne’e atu bele garante katak ita-nia sidadaun ninia vida protezida no sira labele sai vítima ba atividade ilísita internasionál ne’ebé mak bele lori sai ameasa ba sira-nia moris,” ministru fidelis hateten ba jornalista sira hafoin ramata enkontru ho prezidente repúblika, josé ramos horta, iha palásiu prezidensiál nicolau lobato, bairru pite, sesta ne’e.
tanba ne’e, nia dehan, governu liuhosi ministériu kompetente hanesan ministéiru negósiu estranjeiru no kooperasaun (mnek) haree hela kestaun refere.
hatán kona-ba lori fila traballadór hirak ne’e, fidelis hateten governu iha dever atu halo atuasaun ba nia sidadaun maibé nia parte labele pronunisa uluk tanba kestaun ne’e parte kompetente governu nian bele trata.
“governu iha dever atu halo atuasaun ba nia sidadaun maibé agora prematuru ba ita atu ko’alia no komenta ba asuntu ne’e. bainhira ita-nia ministéiru negósiu estranjeiru no kooperasaun (mnek) no órgaun kompetente sira hanesan ministériu públiku, ministériu justisa ligasaun ho servisu internasionál nian haree hotu asuntu ida-ne’e, ne’ebé ha’u sei proklama ba ita boot (jornalista) sira la nesesáriu. tanba preokupasaun dever governu nian mak atu tau matan ba ninia sidadaun iha fatin hotu liu-liu seguransa pesoal,” nia hateten.
nune’e, governante ne’e dehan, preokupasaun primeiru mak asegura integridade pesoál konforme sujeita ba tratamentu ladi’ak ba iha indísiu tráfiku ema-nian ida mak tenke sai medida atu hola. 
 timoroan na’in-hitu “terus” hela iha dubai
kompradór, martinho noronha do santos, preokupa ho presu nesesidade bázika iha covalima ne’ebé sa’e makaas hodi fó impaktu ba komunidade nune’e governu presiza halo intervensaun.

“ha’u hanesan kompradór preokupa ba folin sasán nesesidade bázika iha merkadu covalima sa’e fó impaktu mai ami, nune’e ami sira balun defisil atu sosa foos,” martinho noronha do santos hato’o ba agência tatoli, iha nia rezidénsia santa rosa, sesta ne’e.
ho nune’e, nia husu ba governu atu buka solusaun ba problema presu nesesidade bázika iha covalima ne’ebé mak oras ne’e daudaun sa’e ne’ebé mak afeta ba povu nia moris.
negosiante domingas amaral hateten, presu nesidade bázika sa’e iha merkadu la’ós negosiante faan tuir sira-nia hakarak maibé presu sasán nesesidade bázika ne’ebé faan iha merkadu nasionál mós sa’e.
“agora ami fa’an foos ne’e ho folin $13,50 to’o $14,50, ami sosa foos iha merkadu nasionál ho nia presu $13,25 no balun mós iha folin $14,25. hanesan folin mina bimoli, antes ne’e $5,00 maibér agora sa’e ona ba $10,00, ami hola kaixa ida ho presu $38,00,” nia informa.
presu nesesidade bázika sa’e iha merkadu la’ós negosiante sira faan tuir sira-nia hakarak maibé prezu nesesidade bázika iha merkadu nasionál no internasionál mós sa’e, entaun negosiante sira mós tenke hasa’e presu nesesidade bázika.
enkuantu, presu foos saka ida ho kilograma 25 presu antes ne’e $12,50 maibé bele $13,50 no agora sa’e to’o $14,50 no presu mina litru lima antes ne’e ho presu $5,00 maibé sa’e ona ba $10,00.
administradór munisípiu covalima, francisco de andrade, rekuñese presu nesesidade bázika sa’e la’ós iha covalima de’it maibé iha munisípiu seluk mós presu nesesidade bázika sa’e no presu konvustível sa’e.
“presu nesesidade bázika no konvustível sa’e tanba afeta hosi funu nasaun ukrania ho rusi. la’ós timor de’it maibé kuaze nasaun tomak iha mundu, ita hatene katak bainhira rusia ho ukrania hahú funu sasán folin sa’e la’os iha covalima de’it maibé iha timor laran,” autoridade covalima klarifika.
maske presu nesesidade bázika iha merkadu sa’e hahú iha fulan janeiru to’o ohin loron  nia parte la bele halo intervensaun bainhira presu nesidade bázika iha merkadu nasionál sa’e .
emprezáriu timor-oan husu governu kolabora ho emprezáriu lokál sira hodi valoriza produtu lokál ne’ebé prodús hosi timor-oan rasik, nune’e bele hasa’e produsaun rai-laran, tanba haree ba kondisaun timor-leste enfrenta menus mina-sona.
“hanoin mina-sona ne’ebé tempu badak sei la tama iha ita-nia rai, ita labele preokupa. tempu to’o ona atu tai importánsia no fó oportunidade ba governu atu identifika ba produsaun mina-nuu iha timor-leste, tanba ita rasik bele prodús,” diretór souro coconut oil cipriano felix, unipesoál lda, arsénio cabral, hateten ba agência tatoli, telefónika, kuarta ne’e.
 timor-leste ameasadu enfrenta menus mina-sona iha merkadu
nia dehan, bainhira governu tau ona importánsia ba produtór mina-nuu, agrikultór sira sei halo reflorestasaun ba nuu, nune’e fó esperansa ba produsaun mina-nuu bele sa’e maka’as.
“ami preparadu halo produsaun ba mina, maibé governu prontu atu fó kontratu ba ami ka lae, tanba bainhira governu fó kontratu ami sei halo produsaun barak hodi atende ba komunidade sira-nia preokupasaun, tanba produtu ne’ebé ita uza ne’e foti de’it iha rai-laran. ida-ne’e sei fó esperansa ba kompañia ida bele halo produsaun barak liután no hatuun nia folin, nune’e komunidade bele iha kbiit sosa,” nia akresenta.
tuir arsénio cabral, mina sira ne’ebé importa hosi rai-li’ur ne’e folin baratu, maibé kahur ho kímiku, kompara ho produtu lokál ho folin sa’e oituan maibé la uza kímiku.
“husu ba governu atu hahú promove daudaun ona produsaun ne’ebé timor-oan rasik prodús iha rai-laran, tenke konsidera produtór sira no identifika produsaun ne’ebé ita prodús, nune’e labele depedente ba importasaun de’it. daudaun ne’e la’ós mina-sona de’it mak timor-oan sira bele prodús, maibé buat barak hanesan ai-fuan no hahán seluk, maibé buat sira ne’e presiza governu tau-atensaun hotu nune’e iha valór,” nia fó hanoin.
apresia ho programa cesta bázika
iha sorin seluk, emprezáriu timor-oan ne’e agradese ba governu tanba implementa ona programa cesta bázika etapa dahuluk no tuir mai ba daruak, tanba programa bele envolve entidade sira hodi intensifika produsaun iha rai-laran.
“ha’u hanesan na’in ba produtu souro coconut oil, kontete ba programa ne’e, tanba ami mós sai pilotu ida ba programa ne’e. tanba sosa ho kuantidade boot, entaun ami mós iha vontade no motiva tan ita-nia agrikultór sira hodi kuda nuu foun no sira seluk,” arsénio cabral dehan.
 governu koordena servisu molok implementa programa cesta bázika daruak
daudaun ne’e mina ne’ebé empreza ne’e prodús prepara ba cesta bázika ne’ebé sei lansa ba tinan ne’e (faze daruak) hamutuk tonelada 200 no cesta bázika tinan kotuk (faze dahuluk) sira halo produsaun hamutuk tonelada 270.
kompañia souro cocounut oil rasik daudaun ne’e fó ona serbisu ba traballadór timor-oan na’in-200.
antes ne’e, prezidente komérsiu kámara industria (cci-tl), oscar lima, hateten, iha tempu badak timor-leste sei ameasadu enfrenta menus mina-sona tanba nasaun produtór la halo exportasaun.
“ha’u hanoin fulan ka rua mina-sona sei menus iha merkadu tanba nasaun produtór mina la autoriza halo exportasaun, tanba stock iha nasaun exportadór mina mós hahú menús, nune’e kondisaun ne’e afeta ba país hotu inklui timor-leste,” nia hateten.
ministériu saúde (ms) relata kazu detetadu pozitivu na’in-tolu, rekuperadu  ida no kazu ativu 17.
“kazu detetadu foun, ohin (14/04) na’in-tolu, rekuperadu ida no kazu ativu 17,” hateten diretora jerál prestasaun saúde, odete da silva viegas liuhosi nota ne’ebé agência tatoli, kinta ne’e. 
nune’e, hahú 21 marsu 2020 to’o 14 abríl 2022  iha kumulativu kazu konfirmadu 22.851 no óbitu 130.
hosi horisehik mai ohin, laboratóriu nasionál saúde halo teste pcr  245,  kompostu vijilánsia sentinela tolu, rastreiu ba kontaku laiha, rastreiu aleatóriu ida, viájen internasionál 241, follow up iha kuarentena laiha
alende ne’e, totál teste pcr ne’ebé halo iha 13 abril 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 41, kompsotu  hosi maubisse laiha,  maliana  ualu, viqueque tolu , suai tolu,  baucau laiha, ermera laiha, raeoa haat, hngv  30, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 14 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (86,5%) no kumulativu 2ª doze iha dili (81,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,5% no simu ona doze daruak ,72,0%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  14 abríl 2022, izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no  baixa ho covid-19  mós laiha.
 covid-19: kazu detetadu pozitivu na’in-haat no ativu 15
kandidatu prezidente períodu 2022-2027 ho númeru sorteiu ualu (8), tito da costa cristovão ‘lere anan timur’, kuarta ne’e realiza atividade kampãna ho tipu komisiu ba loron ikus iha kampu futebol kampu baru, comoro, postu administrativu don aleixo, munisípiu dili.

lere anan timur hateten, bainhira povu fó fiar no eleitu sai xefe estadu mak sei ko’alia ho governu indonézia liu-liu ho jenerál militár indonézia sira ne’ebé uluk iha timor-leste, oinsá buka tuir saudozu nicolau lobato ho sira seluk nia ruin ne’ebé to’o ohin loron seidauk hetan. 
“bainhira sai prezidente repúblika, nia sei ko’alia ho governu indonézia atu buka tuir saudozu nicolau lobato no eroi seluk nia ruin tanba sira sira mak sai erói hodi fó onra no gloria,” lere anan timur hateten hateten perante ba militante no apoiante rihun ba rihun, iha ninia kampaña dala ikus nian iha kampu futebol kampunh baru, comoro, dili.
nia sei ko’alia mós ho parte governu buka solusaun hodi halais prosesu verifikasaun dadus veteranu ne’ebé dadaun lao maibé lori tempu naruk ona seida’uk finaliza.
eis jenerál reformadu ne’e promote, bainhira eleitu ba xefe estadu mak sei sai guardiaun ba konstituisaun ne’ebé la halis ba grupu no interese pesoál maibé ba de’it interese nasionál.
kona-ba injustisa sira-ne’ebé durante ne’e kontinua akontese ba povu mak sei ko’alia makaas bainhira ukun na’in sira prátika korrupsaun tenke hatán iha justisa la’ós sees an hosi justisa.
sai komandante supremu forsa armada mak kontinua prioritiza planu estratéjiku militár ne’ebé iha ona oinsá moderniza instituisaun iha rekursu no ekipamentu sai modernu liután.
nia sei ko’alia ho ministéiru tutela oinsá mak hadia moris di’ak membru f-fdtl no pntl no kria bairru ka uma bainhira militár ruma servisu dook hosi sira-nia kaben ka laen, nune’e família bele ba hela besik.
mezmu la’ós kompeténsia pr nian maibé sei ko’alia ho governu hodi hadi’a setór importante hanesan saúde, edukasaun no problema báziku populasaun nian hanesan bee mos, estrada, eletrisidade.
apoiante kandidatu prezidente repúblika períodu 2022-2027 ho númeru sorteiu ualu (8), tito da costa cristovão ‘lere anan timur’, partisipa kampaña dala ikus nian iha kampu futebol kampu baru, comoro, dili. nelson de sousa.
tanba ne’e, bainhira proposta orsamentu jerál estadu ne’ebé governu prepara no aprova iha parlamentu nasionál hodi haruka ba pr sei estuda fali haree alokasaun ba área hirak ne’e ho pursentu naton atu rezolve situasaun povu mak sei uza kompeténsia promulga.
parte seluk, nia sei ko’alia hodi reativa atividade arte marsiál tanba to’o agora seidauk iha estatutu arte marsiál oinsá bele hahú atividade hanesan desportu kontribui ba dezenvolvimentu no sei kombate ka halakon movimentu ilegál hosi fronteira terrestre.
lere promote nia kandidatura sei marka diferensia oinsa mak lori fila-fali estabilidade polítika iha timor-leste no sei laiha tan impase polítika oioin mak sei promove diálogu ho lidér hotu no atu bele lori dezenvolvimentu nasaun ba oin.
ikus liu, nia apela ba juventude sira atu labele kria konflitu oinsá kria pás ho estabilidade no tempu ohin loron presiza fó importánsia ba estudu tanba iha futuru dezenvolve nasaun presiza ema matenek.
enkuantu, kampaña ne’e kandidatu lere anan timur kumpre kalendáriu kampana eleitorál hosi órgaun eleitorál cne iha kuarta ne’e (16/03) ne’e hahú iha tuku 14h00 to’o tuku 17h00.
kampaña ne’e superviziona hosi komisaun nasionál eleisaun (cne, siglá portugés), observadór internasionál no hetan seguransa másimu hosi polísia nasionál timor-leste (pntl).
primeiru-ministru (pm), taur matan ruak, kontinua ejize ba ministériu obra públika (mop) hodi rekupera estragu sira ne’ebé impaktu hosi dezastre naturál desde tinan 2020 to’o agora.
“primeiru-ministru husu progresu rekuperasaun estragu impaktu kalamidade loron 04 abril 2021. ha’u relata katak maioria projetu rekuperasaun sira ne’e agora iha prosesu aprovizionamentu iha komisaun nasionál aprovizionamentu (cna, sigla portugés),” ministru obra públika, abel pires, relata hafoin ramata reuniaun ho xefe governu, iha rezidénsia pm iha farol, sesta ne’e.
daudaun ne’e ne’e mop akompaña hela hadi’a trosu ida hosi manleu sa’e ba sarlala (aileu), ne’ebé ajénsia dezenvolvimentu nasionál (adn) halo hela prosesu verifikasaun.
“hein katak tinan ne’e prosesu konkursu bele ramata hodi bele komesa hadi’a estrada alternativa ida-ne’e. ha’u-nia serbisu mak atu hadi’a estragu sira ne’e, ne’ebé iha hotu ona prosesu,” nia otimista.
 governu halo esforsu rekupera estragu infraestrutura públiku impaktu hosi kalamidade
aleinde ne’e, tuir ministru, ekipa sira tun haree tutuir estrada kuak sira iha kapitál dili hodi hadi’a.
“ezemplu estrada iha edifísiu diresaun nasionál transporte terrestre (dntt) nia oin, portu dili-nia oin, palásiu governu nia oin, inklui fatin lubuk ida ami komesa hadi’a ona, maibé estragu barak konserteza sei kontinua haree ida-ne’ebé mak presiza atensaun. ha’u kontente atu informa estragu lubuk hodi ami hadi’a,” nia akresenta.
biban ne’e, xefe governu orienta mop atu tau prioridade ba estrada rurál no liña eletrisidade ba suku sira ne’ebé seidauk asesu.
 diretora servisu saúde munisípiu dili, agostinha segurado, hateten to’o oras  ne’e labarik idade 12  to’o menus 18 ne’ebé mak simu ona vasina pfizer doze dahuluk hamutuk 37.509.
“vasina pfizer ne’ebé mak ita vasina ba estudante idade 12 menus to’o 18 hahú iha 27 outubru 2021 to’o horisehik  iha munisípiu dili  ba doze dahuluk hamutuk 37.909 no doze daruak 30.126,” diretora ne’e hateten liuhosi konferénsia imprensa iha salaun mssi-caicoli, tersa ne’e.
tuir tarjetu loloos iha munisípiu dili tenke vasina estudante idade 12 no menus 18   hamutuk rihun 34 no mós iha komunidade ka labarik la eskola tuir estimasaun dadus husi ministériu saúde hamutuk rihun 6. 
diretora serbisu saúde munisípiu dili, agostinha segurado. francisco sony
“labarik hotu ne’ebé mak eskola iha dili hamutuk 47, ita kuaze fó vasina hotu ona doze dahuluk agora doze daruak mak ita halo ona koordenasaun fali kada eskola sira atu buka tuir labarik sira ne’ebé hetan ona doze dahuluk no mós sira seidauk hetan doze daruak ita-nia ekipa halo hela koordenasaun ho diretór eskola para sira fó autorizasaun ,” nia dehan.
iha doze dahuluk no daruak  sei iha balansu boot ida atu ekipa saúde tenke halo esforsu lalais  tanba labarik lubuk ida mak seidauk vasina doze daruak hamutuk  rihun 7.
entretantu, sidadaun lina frente ne’ebè simu ona simu ona vasina doze datoluk hamutuk rihun 7-resin.
“ita-nia tarjetu loloos ba liña frente no idade komorbidade 60 ba leten atu simu vasina doze datoluk hamutuk rihun 3, maibé agora daudaun vasina doze datoluk atinje ona rihun 7-resin,” diretora ne’e akresenta.
iha  biban hanesan, portavós komisaun interminsiteriál  ba implementasaun vasina covid-19 iha timor leste, danina coelho hateten labarik sira idade 12 to’o menus 18   ne’ebé simu ona vasina doze dahuluk hamutuk 37.509 ka 20.6%   no doze daruak hamutuk 30.126 ka 16.6% .
notìsia relevante:covid-19: kazu detetadu pozitivu 117 no ativu sa’e ba 1.514
diretór jerál arte no kultura, manuel ximenes smith, informa seak sei halo sensibilizasaun no fó formasaun tais ba jerasaun foun, nune’e sira bele komprende kona–ba prosesu soru tais to’o podús tais ida.
 pm lansa rekuñesimentu “tais” sai patrimóniu kulturál mundiál
“iha planu salvaguarda urjente ne’e mós ita sei sensibiliza tais liuhosi televizasaun, formasaun ba jerasaun foun sira, brousura ba merkadória, aeroportu no fatin públiku. alende ne’e, ita sei halo sensibilizaun tais ba iha prosesu elaborasaun kurikulu ba iha estudante sira, sensibilizasaun tais ba iha prosesu marketing nomós prepara kompetisaun tais,” manuel smith hateten ba agência tatoli, iha nia knar fatin, avenida portugál, kinta ne’e.
ho manira ida-ne’e atu nafatin halo inovasaun ba iha jerasaun foun sira sai hanesan kontinuadór ida ba prosesu sustentabilidade ba iha soru tais no halo transmisaun, nune’e jerasaun foun sira bele komprende kle’an kona–ba soru tais ne’e rasik.  
programa sensibilizasaun ne’e sei hala’o iha 2022 to’o 2025, tanba tais ne’e hetan ona rekuñesimentu hosi unesco paris, nune’e timor–leste hetan orsamentu hamutuk rihun $265 atu halo planu salvaguarda durante tinan tolu nia laran.
aleinde ne’e, seak sei loke vaga ba ekipa servisu ba project manager ida, tekniku administrativu rua no tezoreiru ida, hamutuk ema na’in-haat atu haree kona–ba planu salvaguarda ne’e rasik.
“agora dadaun, mtci halo ona tais ba iha farda ita–nia estudante no funsionáriu sira, ida-ne’e hola parte ba planu salvaguarda ne’ebé sira hahú ona. maibé, seak, seii no sira seluk ita hein orsamentu rihun $265 hosi unesco paris, atu ita implementa iha janeiru ne’e, maibé orsamentu ida-ne’ebé mak tais hetan aprovasaun ne’e seida’uk aloka mai iha timor–leste. se osan ne’e iha ne’e ona planu salvaguarda ita halo ona, tanba planu salvaguarda ne’e tama ona iha rekejitu importante ida-ne’ebé hetan aprovasaun iha tais ne’e rasik,” nia dehan.
tanba, ko’alia kontestu tais iha prosesu nomeasaun ida-ne’e tais tama iha lista salvaguarda urjente ne’e, signifika katak tenke halo preparasaun ba planu salvaguarda urjente ba tais ne’e.
“entaun, iha programa salvaguarda urjente tais ba 2022 to’o 2025, liña ministeriál hanesan ministériu ensinu superiór siénsia no kultura, seak, mtci, seii, komisaun nasionál unesco, timor aid, fundasaun alola no un women, ita prepara tiha ona plataforma liga ba planu salvagurda urjente atu haree kona–ba uzu de kustume liga ba ema entidade hotu–hotu fó ona nia konsiderasaun no fó ona nia kontribuisaun ba iha prosesu valorizasaun tais nu’udar ita–nia patrimóniu kulturál no immateriál,” nia informa.
nune’e, haree ba prosesu evolusaun liuhosi globalizasaun teknolojia iha infiltrasaun tais barak tama iha timor tanba timor–leste hanesan fatin ne’ebé sai nu’udar merkadu internasionál no daudaun fatin no ema hotu lori sira–nia matenek modernu hodi prodús obra oioin no mós bele kopia tais timor ho lais.
nune’e, iha rejime juridiku númeru 33/2017, ko’alia kona–ba rejime juridiku, partimóniu kulturál materiál no immaterial ne’ebé ko’alia kle’an kona–ba oinsá atu fó protesaun ba patrimónia eransa kulturál hotu–hotu inklui tais.
“entaun, ida-ne’e mós la to’o tanba ita tenke hamosu fila–fali oinsá lei balun ne’ebé mak atu bele asegura ema nia obra. tanba, ita hatene katak, iha tinan rua tutuir malu ba halo diskusaun orsamentu 2019, 2020, 2021 no 2022, ita ba halo audiénsia públika ho ita–nia prezidente komisaun g, antóniu verdiál, nia mós halo pronúnsia ona kona–ba prosesu elaborasaun lei direitu de autór ne’e. hakarak ka lakohi, timor–leste sai hanesan nasaun foun ida no ema hotu–hotu uza nia matenek atu ultrapasa hodi halakon, hanehan no desvaloriza ema nia obra sira seluk,” nia afirma.
ezemplu, xinéza sira halo tais, se ko’alia kona–ba rejime juridiku númeru 33/2017 atu haree kona–ba patrimóniu kulturál materiál no immateriál en jerál no la espesifiku ba iha ema-nia obra, entaun atu haree ba kestaun ida-ne’e tenke prodús lei ida atu asegura ema-nia obra liuhosi lei direitu de autór.
 16 dezembru, unesco sei anunsia “tais” sai patrimóniu kulturál-immateriál mundiál
sekretaria estadu formasaun profisionál no empregu (sefope) iha trimester dahuluk (janeiru to’o marsu) ezekuta ona orsamentu jerál estadu (oje) 2022 atinje ona 22% ne’ebé ekivalente ho $839.741,83, hosi totál aloksaun $4.815.221.
“ba trimestre dahuluk orsamentu ne’ebé seidauk ezekuta mak transferénsia públika tanba parte ne’e bainhira atu ezekuta bazeia ba proposta ne’ebé submete mai hosi sentru formasaun no hosi programa sefope, ne’ebé bolu auto empregu, maibé to’o agora komisaun ba avaliasaun proposta seidauk avalia proposta sira tanba sei halo asesmentu, nune’e ezekusaun ne’e sei mamuk,” diretór nasionál administrasaun finansa sefope, bento de jesus, hateten ba agência tatoli iha ninia knaar fatin, caicoli.
 pn aprova oje 2022 millaun $4,8 ba sefope
prosesu ezekusaun oje, bainhira proposta iha no hetan aprovasaun hosi komisaun, iha ona kontratu entre sefope ho grupu auto empregu no sentru formasaun.
nune’e, obrigasaun $174.707,35, kompromisu $51.561,07, no totál $3.749.210,74.
alokasaun ba kategoria saláriu no vensimentu hamutuk $1.952.772 ezekuta ona 529.121,62 (27%), bens no servisu $1.840.139 ezekuta ona $310.620,22 (12%) no transferénsia públika $1.013.310 (0%), kapitál dezenvolvimentu no kapitál menór laiha alokasaun.
motorista motor ojek ne’ebé loro-loron hala’o atividae tula pasajeiru ba-mai, sente triste ho presu nesesidade bázika no kombustível ne’ebé sa’e tanba redimentu ne’ebé nia hetan liuhosi atividade ojek la sufisiente atu sustenta nesesidade família uma laran.

 “ha’u hetan osan liuhosi atividade ojek, osan ne’ebé ami hetan la sufisiente uza ba nesesidade loro-loron nian tanba nesesidade bázika no kombustível mós folin sa’e,” motorista ojek, laurentino amarál, hateten ba jonalista sira iha merkadu covalima, tersa ne’e.
tuir nia, loron ida hetan osan $11,00 liuhosi atividade ojek maibé kompara ho presu nesidade bázika no kombustível aqua boot ida ho nia presu $2.50 cent la sufisiente uza ba nesesidade uma laran nian.
antes ne’e, prezu kombustível iha covalima agua bo’ot ida ho nia presu $ 1,25 maibé agora sa’e ona ba $2,50, sira bele sustenta familia maibé agora ne’e defisil tebes entaun governu tenke buka lalais solusaun.
“ami ojek iha vila laran no selu de’it sentavus 0,50, ho nune’e loron ida ami hetan de’it rendimentu $11,00 no hosi ne’e ami fila ba uma lori de’it $4,00 tanba sei ense gazolina,” nia hateten.
motorista lucio da conceicão hateten, sidadaun ne’ebé buka osan liuhosi atividade ojek iha covalima ho sira-nia redimentu loro-loron la sufisiente atu uza ba nesesidade.
“ami dehan la sufisiente tanba ami ojek de’it iha vila ne’ebé selu de’it sentavus 0.50, entaun loron-ida ami balun hetan de’it $10,00 balun mak $11,00,” nia hateten.
ho redimentu ne’ebé mak iha kompara ho presu nesesidade bázika no kombustível aasliu redimentu ne’ebé sira hetan entaun osan la sufisiente uza ba nesesidade.
antes ne’e, iha loron 25 fulan abril 2022, governu liuhosi ministériu petróleu no minerál (mpm) hamutuk ho autoridade nasionál petróleu no minerál, koordena mekanizmu implementasaun subsídiu kombustível ba oporadór transporte rodoviáriu, aereu no marrítima, inklui operadór postu kombustível 59 ne’ebé iha lisensa.
kestaun ne’e liga ho dekretu-lei númeru 18/2022 kona-ba atribuisaun subsídiu kombustível ba operadór transporte rodoviáriu públiku, transporte aéreu no marrítimu nasionál, inklui adkirente kombustível destinadu ba atividade agríkola no piskatória, ne’ebé tempu badak governu sei implementa.
bazeia ba peskiza ne’ebé anpm halo, folin gazolina normál $1,08 maibé daudaun sa’e ba $1,35, ho nune’e mekanizmu fahe subsídiu kombustível mak kada benefisiáriu lori voucher ba estasaun kombustível no tuir selu presu normál $1,08, enkuantu restu governu mak selu hanesan subsídiu.
 ministra negosiu estranjeiru no kooperasaun (mnek), adaljiza albertina xavier reis magno, kuarta ne’e,  halo sorumutu ho embaixadora portugal iha timor-leste, manuela freitas bairos, hodi ko’alia kona-ba hametin kooperasaun entre nasaun rua iha área edukasaun no kapasitasaun rekursu umanu.
“ohin,  ha’u mai hasoru malu ho ministra negosiu estranjeiru atu ko’alia kona-ba koperasaun bilaterál entre nasaun rua no kontinua hametin liután iha área importante ne’ebé mak presiza hametin liután mak edukasaun, kapasitasaun rekursu umanu no seluk tan ne’ebé portugal bele atu ajuda,” dehan embaixadora portugál ne’e hateten ba agência tatoli iha edifisiu mnek- praia kokeirus.
hahú restaura independensia, timor-leste ho portugal komesa hametin kedan kooperasaun iha edukasaun no seluk tan to’o ohin loron.
área edukasaun
iha momentu eis ministru edukasaun timor-leste, bendito dos santos freitas nia tempu hamutuk ho ministru edukasaun no siénsia portugal, nuno crato, sira asina akordu kooperasaun nian ida iha setór edukasaun nian iha loron 2 janeiru iha lisboa.
akordu ne’e estabelese protókolu ida ba implementasaun no operasionalizasaun projetu “sentru aprendizajen no formasaun ba profesór timor-leste nian sira, ne’ebé maka sei halibur profesór ema portugál nian besik na’in-150 ne’ebé prevee katak sira sei to’o iha timor-leste iha 2015.
kooperasaun bilateral ida ne’e determina ona atu konsolida susesu kona-ba apoiu ne’ebé mak oras ne’e foka ba eskola referénsia 11 iha país nia laran tomak, ne’ebé kolega ema portugál no timor oan sira servisu hamutuk hodi bele alkansa prátika edukasionál di’ak liu iha hanorin kurríkulu nasionál timor-leste nian.
hosi tinan 2011 mak koloka ona profesór ema portugál nian-sira iha eskola hirak ne’e, la’os deit iha ensinu pré-eskolar, maibé mós iha 1º no 2º sikúlu ensinu báziku, nune’e mós atu fó formasaun bainhira hala’o hela servisu ba profesór timoroan sira.
iha tinan 2015, reforsu ba apoiu ne’e sei bele hadi’a di’ak liután formasaun ba profesór sira, nune’e mós formasaun ba pesoál administrasaun nian iha eskola sira no jestór eskolár sira.
planu sira ba tinan ida ne’e mos inklui harí eskola referénsia iha viqueque no ainaro no reforsu ida ne’e hasa’e totál eskola referénsia ba 13, hodi funsiona eskola ida iha kada munisípiu timor-leste nian.
profesór timoroan besik na’in-30, ne’ebé maka hotu ona sira nia formasaun iha eskola referénsia sira, oras ne’e sei integra ba iha sentru aprendizajen no formasaun profesór nian sira, atu nune’e sira bele fahe sira nia kompeténsia hamutuk ho alunu no profesór sira.
área komunikasan sosiál
antes ne’e  kooperasaun bilaterál iha domíniu komunikasaun sosiál nian no iha instánsia ikus, atu kontribui ba reforsu independénsia média sira nian no ezersísiu responsável ba liberdade informasaun, hodi kumpre objetivu ida ba programa governu konstitusionál dalima nian.
akordu ne’e mosu tuir programa komunikasaun sosiál tinan 2012-2013, hetan finansiamentu hosi união europeia iha ámbitu kooperasaun ne’ebé delega iha portugál, no korrespondente memorandu entendimentu entre institutu portugés ba apoiu dezenvolvimentu (ipad), gabinete ba meiu komunikasaun sosiál (gmks) no sekretaria estadu konsellu ministru(sekm), iha loron 6 fulan juñu tinan 2012.
kona-ba área komunikasaun sosiál asina mós protokolu haat ne’ebé envolve, aleinde governu timor-leste no portugál, universidade nasionál timor lorosa’e (untl) no universidade katólika portugeza (ukp), no sentru protokolar formasaun profisionál ba ministériu ensinu superior siénsia no kultura (messk) sei fasilita estudante universitáriu hosi munisípiu, ne’ebé hakarak ezerse direitu votu iha dili, iha ámbitu eleisaun prezidensiál iha loron 19 marsu 2022.
ministru ensinu superior siénsia no kultura, longuinhos dos santos, hateten, presiza rejista iha ida-idak ninia universidade, hafoin universidade sei submete lista ba messk hodi lori dadus aprezenta iha sentru tékniku administrasaun eleitorál (stae) atu hetan tratamentu ba asuntu ne’e.
 stae disponibiliza formasaun ba brigadista hamutuk 1.191
“ita iha ona pontu vokál ne’ebé prontu ona atu serbisu hodi trata asuntu estudante sira hosi munisípiu ne’ebé hakarak vota iha dili,” ministru hateten iha palásiu governu, kuarta ne’e.
enkuantu, daudaun ne’e ministériu seidauk simu dadus tanba universidade sei realiza hela prosesu inskrisaun.
“kuandu hotu ona mak sira entrega mai ministériu hodi aprezenta ba stae hodi fó atensaun ba asuntu ne’e,” nia akresenta.
xefe unidade edtl, e.p covalima, alexandre seran, informa komunidade iha covalima falta de’it suku hitu (7) mak seidauk asesu ba enerjia eletrisidade.

“iha munisípiu covalima suku hitu (7) mak seidauk asesu enerjia eletrisidade, maibé ami-nia tékniku sira halo ona inspesaun ba iha terrenu hodi identifika suku ne’ebé mak seidauk asesu eletrisidade hodi haree fatin atu halo retenderizasaun,” xefe unidade edtl, e.p covalima, alexandre seran, hateten ba jornalista sira iha nia knar fatin, bairru costa, sesta ne’e.
bazea ba dadus hosi eletrisidade timor-leste empreza públiku (edtl.ep) katak, munisípiu covalima suku hamutuk-30 hosi nímeru ne’e, komunidade suku 23 mak asesu ona enerjia eletrisidade, falta de’it suku hitu (7) mak seidauk asesu ba enerjia eletrisidade.
maske nune’e, tékniku eletrisidade timor-leste empreza públiku (edtl.ep) halo ona inpesaun identifika suku sira-ne’ebé mak seidauk asesu enerjia eletrisidade, nune’e haruka dadus ne’e ba iha nasionál.
“ita haree mós ba orsamentu no ita haree ida suku ne’ebé mak prioridade atu asesu uluk enerjia eletrisidade agora la’o daudaun ne’ebé prioridade ba suku sira maibé seidauk haree ba aldeia sira,” nia dehan.
edtl atu halo instalasaun prosesu konkursu realiza iha nasionál maibé tékniku eletrisidade timor-leste empreza públika (edtl-ep) iha munisípiu covalima akompaña, kompaña ne’ebé mak manan konkursu hodi halo instalasaun iha terreñu.
suku hitu ne’ebé seidauk asesu ba liña eletrisidade mak hanesan suku lour, fatumea vila, dato-tolu no suku dato-rua, enkuantu suku laktos, mape no usecai agora prosesu servisu la’o hela iha terrenu.
 ministériu saúde relata, kazu detetadu foun na’in-tolu, rekuperadu  50  no kazu ativu 143.
“ohin kazu detetadu pozitivu foun tolu, rekuperadu 50 no kazu ativu 143,” refere nota ne’ebé agência tatoli asesu,segunda ne’e.
nune’e, hahú 21 marsu 2020 to’o 07 marsu 2022  iha kumulativu kazu konfirmadu 22.762 no óbitu 129.
hosi horisehik mai ohin, laboratóriu nasionál saúde halo teste pcr 63,  kompostu vijilánsia sentinela laiha, rastreiu ba kontaku 11, rastreiu aleatóriu 35,viájen internasionál 15,  follow up iha kuarentena rua.
alende ne’e, totál teste pcr ne’ebé halo iha 06 fevereiru  2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 112 hanesan maubisse 23,  maliana haat, viqueque laiha , suai neen,  baucau la iha, ermera laiha, raeoa laiha, hngv 79,  lautém laiha, vera cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 07 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,4%) no kumulativu 2ª doze iha dili (83,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,8% no simu ona doze daruak 72,0%.
hosi insidénsia covid-19 iha timor-leste, durante loron hitu ikus maka 0,7/100 mil abitante,
iha loron  07 marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu rua, baixa ho covid-19  hamutuk rua.
covid-19: detetadu foun lima no rekuperadu 59
ministériu saúde (ms) relata dadus moras dengue, ne’ebé hatudu katak munisípiu dili nafatin rejista kazu a’as iha seman ikus fulan-marsu ho totál kazu 2.389.
“to’o ohin loron, kazu dengue hosi postu administrativu dom alexo iha kazu 417, cristo rei 410, vera cruz 268 no nain feto 312,” refere nota ne’ebé agência tatoli asesu, domingu ne’e.
tuir dadus hatudu númeru dengue kontinua sa’e maka’as iha timor-leste, hosi janeiru to;o ohin loron ho komulativu 3.608 no kumulativu óbitu 44.
hosi komulativu 3.608, maioria kazu ne’e deteta hosi munisípiu dili ho totál 2.389, baucau 221, manatuto 164, covalima 121, ermera 90, manufahi 151 viqueque 87, ainaro 43, liquiçá 101, aileu 85 no bobonaro 43 lautém 121, no rejiaun administrativa espesiál oé-cusse ambeno (raeoa) haat.
 pasiente dengue maioria iha dili no hamate ona labarik na’in-40
fasilidade saúde iha munisípiu dili hanesan hospital nacional guido valadares (hngv) rejista ona kazu dengue hamutuk 413, klínika fatumeta 239, sentru saúde comoro 802, sentru saúde vera cruz 197, sentru saúde formosa 395, sentru saúde becora 235, klínika madre eliza ida, sentru saúde atauro 11, sentru saúde metinaro 34, klínika bairro pité 59, klínika motael rua no klínika moris foun ida.
nune’e, ms kontinua apela ba populasaun iha dili laran no iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, senti laran sa’e, liman-ain no sikun moras hodi bele hetan atendimentu hosi profisionál saúde sira.
“apela mós autoridade munisipál no autoridade lokál atubele orienta komunidade halo limpeza jerál iha suku no bairru sira, liuliu fase tanke, bidon ka balde no troka bee semana ida dala-ida,” mensajen hosi ms.
ms apela mós atu komunidade hamoos sasán hanesan roda a’at, vazu ai-funan atu susuk labele tau tolun, haloot ropa ho di’ak iha uma-laran, uza ropa liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, no so’e lixu iha nia fatin.
 ministériu saúde  relata, kazu detetadu foun ohin 123, rekuperadu 247 no  kazu ativu 1.516.
“kazu detetadu foun ohin 123,  rekuperadu  247 no  ativu 1.516,” hateten liuhosi nota ne’ebé agência tatoli asesu, sesta ne’e.
nune’e, hahú 21 marsu 2020 to’o 18 fevereiru 2022  iha kumulativu kazu konfirmadu 22.261 no óbitu 125.
hosi horisehik mai ohin, laboratóriu nasionál saúde halo teste pcr 548,  kompostu vijilánsia sentinela 11, rastreiu ba kontaku 203, rastreiu aleatóriu 189, viájen internasionál 144, follow up iha kuarentena ida.
alende ne’e, totál teste pcr ne’ebé halo iha 17 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 207 hanesan maubisse 12,maliana 29, viqueque laiha, suai 20, baucau 29, ermera laiha, raeoa 16, hngv 101, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 18 fevereiru  2022  , tuir sistema informasaun saúde iha ministériu saúde, hanesan kumulativu 1ª doze iha dili (88,2%) no kumulativu 2ª doze iha dili (82,7%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,5% no simu ona doze daruak 71,5 %.
hosi insidénsia covid-19 iha timor-leste, durante loron hitu ikus maka 12,6/100 mil abitante.
iha loron  18 fevereiru 2022, izolamentu vera-cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 16, baixa ho covid-19  hamutuk 14. no baixa tanba covid-19 nnain rua ho sintomas moderadu.
 covid-19: kazu óbitu ida no pozitivu foun 91
sekretáriu estadu komunikasaun sosiál (sekoms), merício juvinal dos reis ‘akara’, informa rezultadu avaliasaun hosi ekipa sekoms identifika katak peograma “naroman ba suku” iha suku tolu la ativu.

notísia relevante :  sekoms hein rezultadu avaliasaun fó apoio ba “programa naroman ba suku”
“tuir rezultadu avaliasaun ba programa naroman ba suku ne’e, iha suku tolu mak la ativu, hanesan suku leohitu iha balibo, batu manu no suku liurai iha aileu,” merício juvinal dos reis ‘akara’ hateten ba agência tatoli, iha resintu parlamentu nasionál (pn), dili, segunda ne’e.
suku tolu ne’ebé la ativu ba programa “naroman ba suku” tanba ema-ne’ebé jere programa iha suku ne’e nia ba fali fatin seluk, no hetan fali servisu seluk hodi la fó atensaun ona ba programa ne’e.
“problema seluk mak ema ne’e muda tiha, la halo nia relatóriu. entaun, problema tékniku hanesan ne’e mak sei difikulta atu ita kontinua apoia sira. tanba, ita sei la kontinua apoia, bainhira sira jestaun la di’ak no relatóriu laiha. maibé ba ida-ne’ebé nia programa la’o di’ak ita kontinua fó apoia,” nia dehan.
nune’e mós, ba suku seluk kuandu loron ruma nia programa la funsiona mak sekoms sei hapara hodi fó fali ba suku seluk ne’ebé mak prontu no hakarak liu, hanesan suku rotutu, haekoni iha baguia no apitini iha lospalos no suku seloi kraik iha aileu, sira prontu ba programa “naroman ba suku” ne’e.
programa naroman ba suku ne’e estebelese bazea ba pedidu ne’ebé suku sira fó mai, tanba sira mak uluk hakarak atu sekoms loke sentru informasaun iha suku hodi habelar informasaun ba sidadaun sira.
hosi programa ne’e, nia dehan, sira bele promove sira-nia poténsia iha suku laran, hanesan promove poténsia turistiku, poténsia istóriku, poténsia kulturál no poténsia hirak seluk tán.
“tanba ne’e, ha’u-nia mensajen katak sei ita mak hato’o pedidu ita tenke sente pertense ba projetu ne’e. tanba, governu atu kontinua apoia ka la kontinua ne’e depende ba estrutura no depende ba autoridade iha ne’ebá, tanba governu hanesan suporta de’it maibé estrutura ne’ebá la funsioná ita atu apoia oinsá,” nia dehan.
ministériu turizmu, komérsiu no indústria (mtci, sigla portugés) liuhosi mtci, liuhosi diresaun nasionál empreendedorizmu atividade produtu turistiku fó apoia $17.000 ba sentru treinamentu vokasionál juventude (stvj) comoro hodi hala’o formasaun movel kona-ba prosesamentu ai-han lokál iha munisípiu ainaro no aileu.

diretór sentru treinamentu vokasionál juventude (stvj) comoro, norberto da costa, hateten formasaun ne’e realiza iha dezembru 2021, ho objetivu oinsá atu bele dezenvolve ai-han lokál sira iha timor-leste.
“formasaun ne’e atu kapasita ita-nia formandu sira, atu sira bele prepara an tanba sira hanesan suku ne’ebé eskolla nu’udar suku pilótu ba turizmu komunitáriu iha timor-leste,” norberto da costa hateten ba agência tatoli, iha nia knaar fatin, comoro, dili, kuarta ne’e.
formasaun ne’e finaliza ona iha fulan dezembru tinan 2021 ho durasaun loron tolu iha kada suku ne’ebé kompostu hosi suku seloi kraik, nunumoge no maubisse vila, ho totál partisipante hamutuk 47.
tuir planu, distribuisaun sertifikadu ba partisipante sira sei hala’o iha 25 ka 26 fulan-janeiru, maibé ida-ne’e stvj comoro sei halo koordenasaun ho ministériu turizmu, komérsiu no indústria.
formadora sentru treinamentu vokasionál juventude (stvj) comoro, aderita m. aa costa, hateten formasaun movel kona-ba prosesamentu ai-han lokál mak hanesan oinsá prosesa fehuk europa no feruk midar sai fali ba kripik ka sai fai fali bolu.
aleinde ne’e, iha formasaun ne’e sei halo mós salada ne’ebé uza koto nurak, señora no fehuk europa sai fali ba salada vegetárian ho soupa hodi bele sai hanesan hahan kmaan ne’ebé sai hahan loke nian molok atu almoco ka jantar.
“ami halo mós ba iha hahan menu prinsipál mak hahan ne’ebé halo bosu. entaun, hahan ne’e ami halo hosi naan manu broiler ho fehuk midar, ida-ne’e ami halo sai fali ba hahan bosu nian. hosi ne’e, ami halo mós ba hahan taka nian, ne’ebé ema dehan hahan fase ibun, ida-ne’e ami halo menu coconout hosi fehuk midar sai fali ba iha hahan sobre meza,” nia esplika.
rezultadu provizóriu apuramentu ba eleisaun prezidensial períodu 2022-2027 husi munisípiu 12 inklui raeoa (região administrativa especial oe-cusse ambeno) no diaspora ne’ebé fó sai hosi sekretariadu tékniku administrasaun eleitoral (stae) to’o tuku 21:00 otl hatudu kandidatu, josé ramos horta ho númeru sorteiu 14 kontinua lidera.

bazeia ba dadus ne’ebé tatoli asesu to’o tuku 21:00 otl hatudu kandidatu prezidenti na’in 16 ne’ebé kompete iha eleisaun prezidensial 2022, rezultadu provizóriu sei lidera husi kandidatu, josé ramos horta, tuir kedan ho francisco guterres lú olo no armanda berta dos santos.
dadus provizóriu ne’e relata katak, kandidatu josé ramos horta  ho votu 45.86% (206,182), francisco guterres ‘lú olo’  ho  votu 22.35% (100,497),  armanda berta dos santos  ho votu 9.41% (42,315), mariano assanami sabino lopes ho votu 7.46% (33,550), tito da costa cristovão ‘lere anan timur’ ho votu 7,04%  (31,640).
tuir kedan, kandidatu anacleto bento perreira ho votu 2.16% (9,702), martinho g. da silva gusmão  ho votu 1.42%  (6,373), hermes da rossa correia barros ho votu  1.19%  (5,256),  isabel da costa ferreira ho votu  0.67%  (3,019), maria helena de jesus lopes pires ho votu  0.66% (2,950),  felizberto araújo duarte  ho votu 0.44% (1,989).
kandidatu constancio da conceição pinto ho votu 0.41% (1,831), rogério tiago f. lobato  ho votu 0.35% (1,583), antero benedito da silva ho votu  0.25% (1,120), virgílio da silva guterres ho votu 0.24% (1,088), maria angela freitas da silva ho votu 0.12% (533).
dadus ne’ebé relata bazeia ba operasaun akta ne’ebé dizita ona hamutuk 925 husi total akta 1,200. klasifikasaun votu tuir dadus ne’ebé stae relata iha votu validu 97.37% ho eleitór 449,628, votu branku 0.58% ho eleitór 2,674, votu nulu 1.98% ho eleitór 9,141, votu reklamadu 0.06% ho eleitór 292, votu rezeitadu 0.01% ho eleitór 44, votu abandonadu 0.01% ho eleitór 39.
total eleitór ne’ebé rezistadu iha stae hamutuk 859,613 ho partisipasaun 53.72% ou eleitór 461,818 ne’ebé mai hosi mane 51.78% (eleitór 239,128) no feto 48.22% (eleitór 222,690). enkuantu eleitór ne’ebé la tuir vota iha 46.28% (eleitór 397,795).
dau-daun ne’e prosesu apuramentu ba rezultadu votasaun eleisaun prezidensial 2022 kontinua la’o iha munisípiu 12 inklui  raeoa, enkuantu ba diaspora nia remata ona.
 tuir dadus estatístika hosi ministériu saúde (ms) liuhosi diresaun nasionál saúde públika, liuliu departamentu vijilánsia epidemolojia, hahú fulan-janeiru  to’o horisheik,  rejista pasiente dengue 3.591 no hosi númeru ne’e labarik na’in-44 mak mate ona.
“situasaun kazu dengue iha timor-leste hosi janeiru mai too horiseik hamutuk kazu 3.591 no kumulativu óbitu na’in 44,” refere nota ne’ebé agência tatoli, sábadu ne’e.
maioria kazu ne’e deteta husi munisípiu dili ho totál 2.389, baucau 221, manatuto 164, covalima 121, ermera ho kazu 90, manufahi 151 viqueque 87, ainaro 43, liquiça 101, aileu 85 no bobonaro 43 lautem 121, no raeoa haat.
munisípiu dili nafatin rejista kazu ne’ebé aas iha semana dahuluk no semana da-sanolu dahuluk iha marsu 2022 ho totál kazu 2.389. enkuantu semana da-sia no sanoluk kazu komesa redúz.
to’o ohin loron semana da-sanolu fulan-marsu ne’e, kazu dengue hosi postu administrativu dom alexo iha kazu 417, cristo-rei na’in-410, vera-cruz 268 no nain-feto 312.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 413, klínika fatumeta 239, sentru saúde comoro 802, sentru saúde vera-cruz 197, sentru saúde formoza 395, sentru saúde becora 235, klínika madre eliza ida, sentru saúde atauro 11, sentru saúde metinaro 34, klínika bairru-pité 59, klínika motael na’in-rua no klinika moris foun na’in-ida.
apela ba populasaun
ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   pasiente dengue maioria iha dili no hamate ona labarik na’in-40
espesialista nefrolojia iha hospitál nasionál guido valadares (hngv), gustavo do rosario da cruz, hateten hahú janeiru to’o meadu marsu pasiente na’in lima mak fase raan iha hngv, hosi númeru ne’e na’in-rua mak mate.
“ita fó atendimentu hela ba pasiente na’in lima mak fase raan, ne’ebé na’in-rua mak mate tanba komplikasaun  no na’in ida  husu alta pedidu fila ba uma  no na’in rua  seluk daudaun ne’e sei halo tratamentu,”gustavo  hateten ba ba jornalista sira iha hngv-bidaun, segunda ne’e.
durante ne’e,nia dehan la transfere ona pasiente fase raan ba estranjeiru tanba hngv mós iha ona ekipamentu médiku  ne’ebé sufisiente  hodi halo tratamentu iha rai-laran.
médiku espesialista iha hngv na’in haat, kompostu timor oan na’in-tolu no kubanu na’in-ida no espesilista balun sei estudu iha nasaun xina.
“ita-nia ekipamentu makina hamutuk 10 resin ne’ebé mak fó atendimentu ba pasiente fase raan sira, maibé ba oin ita husu para aumenta tan mákina, nune’e   pasiente fase raan kontinua halo tratamentu iha ne’e,” nia akresenta.
tuir oráriu ba pasiente fase raan iha hngv mak hahú segunda to’o sabadu.
“ha’u husu ba komunidade hotu kona-ba moras rins sira atu halo lalais tratamentu sedu  hodi hodi labele hamosu moras komplikadu sira seluk hanesan rins króniku, raan midar  no  tensaun maka’as,” nia sujere.
alende ne’e, husu ba pasiente sira atu konsumu hahan nutritive no hapara fuma no hemu tua no halo ezersísiu loro-loron.
“husu ba komunidade karik moras rins tenke ba halo tratamentu sedu iha hngv no husu ba populasaun sira evita uza aimoruk tradisionál,” nia fó hanoin.
  pasiente fase ran na’in 10 mate
 ministériu saúde relata, kazu detetadu pozitivu foun na’in-ida,  rekuperadu tolu no kazu ativu 20.
“ohin kazu detetadu foun ida, rekuperadu tolu no kazu ativu 20,” hateten diretora jerál prestaun saúde odete da silva viegas liuhosi nota ne’ebé agência tatoli asesu segunda ne’e.
nune’e, hahú 21 marsu 2020 to’o 21 marsu 2022  iha kumulativu kazu konfirmadu 22.805 no óbitu 130.
hosi horisehik mai ohin, laboratóriu nasionál saúde halo teste pcr 53, kompostu vijilánsia sentinela laiha, rastreiu ba kontaku laiha, rastreiu aleatóriu 53, viájen internasionál laiha no follow up iha kuarentena laiha.
alende ne’e, totál teste pcr ne’ebé halo iha 19 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) tolu hanesan maubisse laiha, maliana  tolu, viqueque laiha, suai 11,  baucau laiha, ermera laiha, raeoa laiha, hngv  laiha,  lautém la iha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 21 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,9%) no kumulativu 2ª doze iha dili (83,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,2% no simu ona doze daruak 72,5%.
hosi insidénsia covid-19 iha timor-leste, durante loron hitu ikus maka 0,2/100 mil abitante,
iha loron  20  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida, baixa ho covid-19  hamutuk ida.
covid-19: óbitu na’in-ida no kazu ativu 28
jestór sentru izolamentu vera crúz, orlando da costa informa, tersa ne’e, pesoál saúde hamutuk 38 iha sentru izolamentu covid-19 vera crúz ezerse sira-nia direitu votu iha eleisaun prezidensiál segunda volta tanba laiha ona pasiente covid-19 ne’ebé mak daudaun ne’e baixa iha sentru izolamentu refere.
 pasiente no profisionál saúde na&#8217;in-750 ezerse direitu votu iha hngv
“ita-nia pesoál saúde iha sentru izolamentu vera crúz hamutuk 38 ne’ebé kompostu hosi médiku, infermeiru, parteira, analista, farmásista, inklui sira-ne’ebé hadi’a jeradór, hosi númeru ne’e daudaun ne’e ba tuir hotu votasaun tanba pasiente covid-19 iha vera crúz laiha,” orlando da costa hateten ba agência tatoli, iha nia knar fatin, vera crúz, dili, tersa ne’e.
nia informa, pesoál saúde 38 ne’e ba vota tuir votasaun iha eleisaun prewzidensiál segunda volta sira ida-idak ninia kartaun eleitorál, maibé tanba heta orientasaun servisu hosi mantein nafatin iha sentru izolamentu vera cruz entaun nia ba ezerse ninia direitu votu iha sentru votasaun vera crúz nian.
“ha’u hanesan ema suai-covalima, komu ema superiór sira orienta katak ha’u labele husik fatin ne’e mamuk, entaun sira haruka ha’u ba vota iha sentru votasaun vera crúz, ne’ebé dadaun ne’e ha’u vota ona,” nia dehan.
jestór sentru izolamentu vera crúz ne’e hateten, pasiente covid-19 iha vera crúz laiha ona besik fulan ida ka rua ona, ne’ebé daudaun ne’e pesoál saúde sira hodi mantein fali servisu iha hospitál nasionál guido valadares (hngv).
“dadaun ne’e ita-nia funsionáriu hosi hngv sira mantein hela iha hngv, enkuantu ita-nia pasiente covid-19 kuandu iha, sira kualker momentu mai iha izolamentu vera crúz. entaun, daudaun ne’e mantein iha vera crúz mak ha’u jestór, asistente no administrasaun, nune’e ba oin ita hein ita-nia supérior sira deside oinsá ita la’o tuir ida-ne’e,” nia hateten.
maske nune’e, nua’udar sidadaun no eleitór ida, nia iha esperansa katak kandidatu prezidente repúblika períodu 2022-2027 ne’ebé povu fó fiar eleitu ba prezidente repúblika tenke fóka ba área saúde.
“hanesan jestór no hanesan ema-ne’ebé servisu iha governu, ha’u-nia esperansa ba kandidatu prezidente ne’ebé eleitu ba prezidente foun hakarak foka liubá área saúde, hanesan fó asisténsia saúde ne’ebé di’akliu, prepara fatin no kondisaun ba ita-nia ema moras ne’ebé mak barak liu, nune’e mós prepara fasilidade ba saúde ne’ebé di’akliu,” nia esplika.
nia sente kontente tuir eleisaun ne’e, tanba eleisaun segunda volta ne’e ninia situasaun la’o ho dame no ema hotu ba tuir votasaun, katak sidadaun hotu-hotu hakarak tebes iha mudansa hodi fó votu ba prezidente ne’ebé di’ak.
entretantu, tuir informasaun ne’ebé agência tatoli asesu iha terretu katak, iha sentru izolamentu tasi-tolu, lahane, inklui mós iha vera crúz daudaun ne’e pasiente covid-19 laiha ona, tanba ne’e pesoál saúde sira livre hodi ezerse sira-nia direitu votu iha eleisaun prezidensiál volta daruak iha ida-idak ninia moris fatin.
diretór servisu sekretariadu tékniku administrasaun eleitorál (stae) munisípiu viqueque, humberto da costa, relata, ekipa identifika dalan liga ba postu tolu ho kondisaun a’at, nune’e difikulta transporta materiál eleisaun ba fatin votasaun.
“dalan ne’ebé ho kondisaun a’at iha postu tolu hanesan viqueque liga ba suku waimori, postu lacluta liga luhan rai kuak no postu uatulari parte suku matahoi, fatin votasaun iha aldeia iraler iha foho matebian nia okos,” diretór servisu munisipál ne’e informa ba agência tatoli, iha ninia kanar fatin, segunda ne’e.
tuir informasaun, materiál sensitivu no non sensitivu eleisaun sei distribui iha loron 18 marsu, akompaña ho parte seguransa hanesan polísia nasionál timor-leste (pntl), nune’e iha loron 19 marsu mak realiza eleisaun prezidensiál.
“iha viqueque, dalan hirak ne’ebé a’at bainhira tempu udan, ami tenke haree karreta trasaun sira hodi bele tula meteriál sira, maibé bainhira bá mak ladi’ak, ami ho alternativu hanesan selu ema lalin ho kuda bá sentru votasaun,” nia akresenta.
 stae viqueque simu materiál sensitivu kaixa 23 ba eleisaun prezidensiál
maski dalan a’at, tenki to’o lori materiál sira to’o iha fatin sira ne’ebé dalan labele asesu.
“ami iha esperénsia ona tanba eleisaun sira antes ne’e, kuda ho populasaun sira maka lalin materiál sensitivu no naun sensitivu sira,” nia haktuir.
materiál eleisaun ne’ebé stae viqueque simu hamutuk kaixa 23, ne’ebé iha livru buletin votu hamutuk 1.321 no folla hamutuk 66.500.
ministériu saúde (ms) hamutuk ho organizasaun mundiál saúde (oms),kinta ne’e, selebra loron mundiál saúde  liuhosi kuda ai-oan hamutuk 20 iha resintu ministériu refere atu proteje saúde ambientál.
biban ne’e, ministra saúde, odete maria freitas belo, hateten inisiativa kuda ai-oan ne’e iha importante atu proteje planeta hosi dezastre naturál.
“ohin, ita selebra loron mundiál saúde ho tema ita-nia planeta ho ita-nia saúde, maibé dalabarak ita problema ho ita-nia ambiente  liuliu lixu sira ne’ebé mak  iha, nune’e serbisu sira ne’e la’ós ministériu saúde  nia de’it, maibé ministériu relevante  sira  seluk atu haree ba asuntu sira ne’e,”minsitra saúde hateten ba jornalista sira bainhira ramata selebra loron mundiál saúde iha salaun ministériu saúde-caicoli, kinta ne’e.
governante ne’e mós husu ba populasaun atu evita halo uma iha área risku sira tanba fó ameasa ba vida.
“polusaun ar sira ne’ebé mak iha afeta tebes ba saúde públika  hanesan polusaun karreta, tabaku  kauza ba moras kankru pulmaun,” nia afirma.
nune’e, nia dehan loron ida ne’e importante tebes tanba kada tinan nasaun hotu inklui timor-leste mós hola parte iha komemorasaun ida ne’e hodi sensibiliza populasaun kona-ba importánsia no valór atu preserva saúde hodi hadia kualidade moris.
“ha’u hakarak fó apelu ba populasaun tomak atu kontinua halo plantasaun iha uma, iha ita-nia komunidade, munisípiu, nune’ mós iha fatin públiku sira hanesan parque, eskola, sentru saúde, óspital no edifísiu hosi ministériu ka sekretaria de estadu sira hotu,” nia apela.
ministériu saúde hahú kampaña plantasaun árvore iha fatin ka edifísiu saúde no espera katak ho apoiu ema hotu hamutuk bele kontribui di’ak liu tan ba ambiente ne’ebé verde no reziliente ba klíma, no hamenus impaktu husi emisaun gases puluente iha atmosfera.
reprezentante organizasaun mundiál saúde iha timor leste arvind mathur, kuda ai-oan iha areadór ministériu saúde. imajen/ felicidade ximenes.
iha fatin hanesan, reprezentante organizasaun mundiál saúde iha timor leste arvind mathur, hateten  planeta mundu vítima ba epidemia tabaku.
“ha’u hanoin tema ohin loron laiha tema ida ne’ebé diak ba ita, tanba ita hasoru hela pandemia covid-19 no ita hasoru desastre naturál barak-barak ne’ebé kazu ema  hasoru natureza sira,” nia dehan.
nune’e, nia dehan presiza fó mensajen ba populasaun ne’ebé klaru, balansu no armonia ba ekosistema sira.
marka prezensa iha serimónia ne’e maka reprezentante oms arvind mathur, reprezentante unicef timor-leste dr. bilal aureng zen durrani, reprezentante wfp timor-leste dr. dageng liu,  usaid iha timor-leste, uniaun europeia iha timor-leste, kordenadór birgada médiku kubanu, reprezentante husi sekretáriu estadu meiu ambiente, reprezentante autoridade munispál dili no seluk tan.
hosi dadeersan ba dadeersan seluk, nia la’o ho esperansa hakat ba eskola atu hala’o ninia dever hanesan manorin-na’in ida. la’o be la’o, hanorin be hanorin, to’o tempu fila ba uma, nia la’o ho ain todan no ho oin midar. 

loron ba semana, semana ba fulan no fulan ba tinan, to’o tinan tolu (3) resin, nia hala’o dever hodi hanorin estudante sira iha eskola bázika filiál taroman hosi dadeer to’o meudia, durante tinan tolu nia laran ne’e, nia fila ba uma ho liman mamuk. 
kaer livru iha liman maibé nia fila ba uma ho bolsu mamuk. kaer  lapijeira iha liman sorin maibé liman sorin seluk kaer buat mamuk ida. pasta ne’e nakonu kadernu maibé karteira oan ida be sikat subar iha kalsa bolsu ne’e mamuk be mamuk. 
“ha’u la simu saláriu hahú iha fulan dezembru tinan 2019 to’o ohin loron, ha’u seidauk simu doit metan ida. tanba bainhira fulan-fulan ha’u check iha banku maibé osan la tama,” profesór permanente iha eskola bázika filiál taroman, joão da costa amaral, hato’o ba agência tatoli, iha nia rezidénsia legore, tersa ne’e.
manorin joão da costa amaral hanesan profesór permanente ne’ebè hanorin estudante sira iha eskola bázika filiál (ebf) taroman, suku taroman, aldeia lia na’in, iha postu administrativu fatululik, munisípiu covalima.
hosi tinan ida ba tinan ida seluk, nia hakbesik an beibeik ba servisu edukasaun munisípiu covalima no hakat to’o iha komisaun funsaun públiku (kfp), maibé to’o ohin loron seidauk hetan naroman musan ida hodi fó roman ba ninia esperansa be hori tempu kle’ur nia hein, hein tinan tolu resin, hein beibeik maibé nia kohe laran ne’e nuka rai netik dolar tahan oan ruma. 
“ha’u konfirma iha servisu edukasaun munisípiu covalima hodi kompleta ha’u dokumentu to’o iha komisaun funsaun públika maibé to’o ohin loron ha’u check osan iha banku mós saláriu la tama,” nia hateten.
nia liman-kuana kaer halimar nia kanuruk ba beibeik, nia ibun temi ho onestu katak nia la konsege simu saláriu tanba dokumentu la kompletu maibé nia hateten lia-loos katak nia kompleta ona dokumentu hodi entrega ona ba servisu edukasaun munisípiu covalima maibé mehi ne’e hela de’it mehi to’o ohin loron.
“ha’u esforsu ona maibé to’o ohin loron seidauk hetan rezultadu. maibé ha’u nafatin hala’o knar hodi hanorin ha’u-nia estudante sira iha eskola bázika filiál taroman,” nia dehan ho reen-to’or namkurut lulun sa’e ba leten. 
diretór edukasaun munisípiu covalima, rui amarál suri seran hateten, profesór joão da costa amarál la simu nia direitu durante tinan tolu (3) resin ona maibé husu profesór ne’e atu hein ho pasiénsia hodi hein prosesu.
profesór ne’e prezisa hein tan, tanba dokumentu hotu aprova ona iha komisaun funsaun públiku (kfp) no ministériu edukasaun juventude no desportu.
“profesór joão nia dokumentu iha kfp no mejd mós rezolve ona. nia hein de’it tanba rezolve ona, entaun sei selu nia saláriu hahú hosi nia la simu saláriu to’o ohin loron,” nia klarifika. 
enkuantu profesór sira-ne’ebé hanorin iha eskola bázika filiál taroman hamutuk na’in-haat (4) ne’ebé kompostu hosi profesór permanente na’in-tolu (3) no kontratadu na’in-ida (1).
ekipa konjunta hosi servisu munisipal seguransa alimentar (smsa), servisu saúde ambiente, servisu agua saneamentu no ambiente (sas) no bee timor leste empreza públiku (btl, e.p) hamoos bee posu iha aldeia fatisin, suku camanasa, munisípiu covalima.

diretór servisu munisipál seguransa alimentar (smsa), reinaldo da cruz coli hateten, komunidade konsumu ai-han ne’ebé seguru no nutritivu tenke konsumu bee-moos atu labele afeta ba komunidade nia saúde.
“ita ko’alia kona-ba ai-han seguru ita konsumu ai-han nutritivu ita tenke asegura mos bee hodi kontrola nia kualidade, tanba bainhira ita konsumu ai-han nutrivu tenke iha bee ne’ebé mak iha kualidade atu labele afeta ba komunidade sira-nia saúde,” diretór servisu munisipál seguransa alimentar (smsa), reinaldo da cruz coli, informa ba agência tatoli, iha aldeia fatisin, kinta ne’e.
hafoin hamoos bee-posu ne’e ekipa sira husu ba komunidade atu labele soe lixu arbiru maibé tenke tau lixu iha nia fatin no uza bee ho kuidadu.
asisténsia saúde ambientál covalima, deonisio freitas barreto hateten, durante ne’e komunidade konsumu bee foer ho nune’e fó impaktu ba komunidade nia saúde hanesan moras vias respiratóriu, iritasaun ba kulit no moras diarea.
“ami-mai halo asaun hodi hamoos bee-posu ba komunidade hodi tau kaporit ho nia funsaun atu  hamate bakteria iha  bee-posu, nune’e komunidade bele konsumu bee-moos ho saudavél,’ nia dehan.
ekipa konjunta hosi smsa, servisu saúde ambiente, sas no betl, e.p hamoos bee posu iha aldeia fatisin, suku camanasa. celestina teles.
hafoin servisu saúde ambiental covalima tau kaporit ba bee-posu, nia husu komunidade labele konsumu lai bee-posu refere durante oras 24 nia laran, maibé se di’akliu durante loron tolu nune’e isterílizasaun bee di’ak tiha mak hafoin bele konsumu.
saúde ambiente covalima mós hatoo mensajen ba komunidade sira uza bee ho kuidadu no tenke tau lixu iha nia fatin, nune’e bele garante ambiente ne’ebé saudavél ba komunidade sira.
reprezentante komunidade fatisin, quintão alves, sente kontente bainhira ekipa konjunta sira hamoos bee-posu ne’e tanba durante ne’e sira konsumu de’it bee-foer hodi fó impaktu ba sira-nia família nia saúde.
“ami sente kontente bainhira ekipa konjunta hamoos bee-posu iha ne’e, nune’e bele konsumu bee ne’ebé moos,” nia dehan.
tuir ajenda hosi ekipa refere, hafoin hamoos bee-posu iha aldeia fatisin, suku camanasa ne’e, ekipa konjunta ne’e sei kontinua hamoos bee-matan parte iha suku debos nian.
sekretáriu estadu komunikasaun sosiál (sekoms), merício juvinal dos reis ‘akara’, informa preparasaun ba estabelesimentu institutu formasaun ba jornalista atinje ona 70%.
 ceftec sei realiza simpóziu nasionál antes estabelese institutu formasaun ba  ministériu saúde relata, kazu  detetadu pozitivu foun 25, rekuperadu 132 no kazu ativu 425.
“ohin,  kazu detetadu foun 25, rekuperadu 132 no kazu ativu 425,” refere nota ne’ebé agência tatoli asesu  segunda ne’e.
nune’e, hahú 21 marsu 2020 to’o 28 fevereiru 2022  iha kumulativu kazu konfirmadu 22.693 no óbitu 128.
hosi horisehik mai ohin, laboratóriu nasionál saúde halo teste pcr 461, kompostu vijilánsia sentinela haat, rastreiu ba kontaku neen, rastreiu aleatóriu 88, viájen internasionál 362,  follow up iha kuarentena ida.
alende ne’e, totál teste pcr ne’ebé halo iha 27 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 67 hanesan maubisse laiha,  maliana ida, viqueque laiha, suai hitu,  baucau ida, ermera laiha, raeoa  hitu, hngv 51,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 28 fevereiru  2022, tuir sistema informasaun saúde iha ministériu saúde hanesan kumulativu 1ª doze iha dili (88,3%) no kumulativu 2ª doze iha dili (83,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,7% no simu ona doze daruak 71,8%.
hosi insidénsia covid-19 iha timor-leste durante loron hitu ikus maka 3,1/100 mil abitante.
iha loron  28, fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu hitu, baixa ho covid-19  hamutuk lima. no baixa tanba covid-19 na’in  ida moderadu no ida grave.
 covid-19: pozitivu 19 no rekuperadu 66
ministériu saúde relata, kazu detetadu pozitivu foun, ohin na’in-117,rekuperadu  48 no kazu ativu 1.514.
“kazu detetadu foun ohin 117,  rekuperadu  48 no  ativu 1.514,” diretora jerál prestasaun saúde iha ministériu saúde,  odete da silva viegas, hateten liuhosi nota ne’ebé agência tatoli asesu  sesta  ne’e.
nune’e, hahú 21 marsu 2020 to’o 14  fevereiru 2022  iha kumulativu kazu konfirmadu 21.748 no óbitu 124.
hosi horisehik mai ohin, laboratóriu nasionál saúde halo teste pcr 189,  kompostu vijilánsia sentinela hitu, rastreiu ba kontaku 61, rastreiu aleatóriu 117, viájen internasionál rua,  follow up iha kuarentena rua.
alende ne’e, totál teste pcr ne’ebé halo iha 13  fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 98 hanesan maubisse laiha, maliana 12, viqueque laiha, suai 11 , baucau haat,ermera ida, raeoa 12, hngv 58, lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 14 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili atinje 88,1% no kumulativu 2ª doze iha dili 82,6%.
enkuantu, sidadaun iha territóriu nasionál ne’ebé simu ona vasina doze dahuluk atinje 84,4% no simu ona doze daruak 71,2%.
hosi insidénsia covid-19 iha timor-leste, durante loron hitu ikus maka 13,5/100 mil abitante.
iha loron  14 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 20, baixa ho covid-19  hamutuk 19. baixa tanba covid-19  ida tanba  sintoma grave.
covid-19: kazu detetadu pozitivu 75 no óbito na’in-ida 
ministériu ensinu superior siénsia no kultura (messk) iha trimestre dahuluk tinan ne’e, ezekuta ona orsamentu jerál estadu (oje) 2022 atinje ona 30,5%.
“quer dizer ezekusaun orsamentu di’ak, kuandu ha’u halo analiza ba ezekusaun orsamentu ne’e rasik, kompara ho liña ministeriál hotu, ita iha klasifikasaun númeru haat,” ministru ensinu superior siénsia no kultura, longuinhos dos santos, hateten iha salaun universidade orientál timor-leste (unital), becora, tersa ne’e.
orsamentu 2022 ba messk hamutuk $5.186.739, fahe ba kategoria saláriu no vensimentu $1.805.901, bens no servisu $2.871.838, transferénsia públika $ 314.000 kapitál menór laiha, no kapitál dezenvolvimentu $ 195.000.
hosi portál transparénsia hatudu, messk ezekuta ona $922.507,09, saldo atuál $3.419.720,41, obrigasaun $660.169,32, no kompromisu 184.342,18.
 reuniaun krop proposta oje 2022, messk-seak husu adisionál millaun $6
ezekusaun ministériu ne’ebé a’as liu mak prezidénsia konsellu ministru (pcm, sigla portugés) atinje 47%, ministériu negósiu estranjeiru no kooperasaun (mnek) 38,8%, gabinete primeiru ministru 36,4%, no ministériu ensinu superiór siénsia no kultura (messk) 30,5%
“ita tama kategoria ezekusaun di’ak loos, ita-nia ezekusaun iha primeiru trimestrál ne’e hotu ona, agora ita sei hahú fali reuniaun iha loron 01 ka 02 abríl atu aprezenta fali kornograma ba implementasaun segundu trimestrál nian. tanba atividade no programa hotu sei hala’o tuir kornograma, nune’e bele garante efetividade no efikásia ba orsamentu ne’e rasik, bainhira laiha sei labele halo buat ida,” nia akresenta.
orsamentu ne’ebé aloka ba messk iha programa prioridade tolu kompostu hosi programa kultura no patrimóniu ho orsamentu $1.215.876, boa governasaun no jestaun institusionál $2.158.828 no edukasaun no formasaun $1.812.035.
ministériu ensinu superiór siénsia no kultura (messk) identifika dezentendimentu iha tinan kotuk kona-ba relatóriu ezekusaun pagamentu propina ba estudante hamutuk 64.466, ne’ebé ensinu superiór públiku privadu (iespp) 18 relata la tuir formatu ne’ebé ministériu nia hakarak.
“ho esperiénsia ne’ebé iha, pagamentu etapa daruak ne’e ministériu hahú kria formatu foun no sosialiaza, atu relata pagamentu faze daruak hosi estudante hosi iespp 18 bele tuir formatu ida de’it,” inspetór jerál no prezidente komisaun monitorizasaun no fiskalizasaun ba implementasaun medida sosio-ekonomia, higino alves, hateten iha salaun enkontru colmera, kuarta ne’e.
tuir inspetór jerál, pagamentu izensaun propina ba semestre in-par halo hotu ona no agora hahú tama ba pagamentu semestre par, nune’e molok halo pagamentu, ministériu sei konvoka enkontru ida ho reprezentante universidade inklui tékniku elaborasaun relatóriu sira atubele hetan informasaun kona-ba regulamentu prosesu pagamentu inklui uniformiza relatóriu.
“antes ne’e mosu ona problema, iha estudante balun mak mate maibé sira-nia lista kontinua tama nafatin no estudante balun sira-nia proposta inisiál kona-ba valór ho pagamentu la hanesan,” nia akresenta.
maski nune’e, parte ministériu sei esforsu buka atu hadi’a fallansu sira, nune’e bainhira realiza pagamentu daruak iha semester par no elaborasaun relatóriu laiha ona problema.
 mf realiza pagamentu inzensaun propina faze daruak ba estudante 66.106
vise-reitór universidade nasionál timor-leste (untl) ne’ebé trata asuntu administrasaun finansa, helder xavier, apresia sosializasaun ne’ebé messk halo ona.
“tinan kotuk la konsege halo ida-ne’e, entaun mosu kauza lubuk ida kona-ba dezentendimentu ho relatóriu la’o la tuir formatu ka regra ne’ebé ministériu hakarak tanba laiha formatu klaru atu haruka ba kada instituisaun ensinu superiór atu halo tuir,” nia dehan.
enkuantu, untl iha estudante hamutuk 27.000-resin, entaun iha momentu ne’ebá difísil tebes atu ajusta tuir formatu ne’ebé messk hakarak.
sekretária estadu komuniaksaun sosiál (sekoms) koopera ho tékniku informasaun komunikasaun (tic-sigla portugés), kuarta ne’e lansa portal (website) “goodnewsontl.gov.tl”.

sekretáriu estadu komunikasaun sosiál (sekoms), merício juvinal dos reis ‘akara’, hateten objetivu ba lansamentu ne’e atu timor orgullu nafatin ba nia nasaun, orgullu nafatin ba nia kreatividade no imajen pozitivu sira hodi hatudu ba mundu.
sekertáriu estadu komunikasaun sosiál, merício juvinal dos reis ‘akara’. francisco sony.
“ida-ne’e atu ita hahú kombate lia falsu sira liuhosi habelar tan informasaun pozitivu ka good news kona-ba timor-leste, nune’e neineik-neineik ema sei la fiar lia falsu sira-ne’e maibé ema fiar ba notísia di’ak. se lae, ita fiar ho informasaun falsu sira neneik-neneik ita sei lakon ita-nia orgullu ba ita-nia rai rasik,” merício juvinal dos reis ‘akara’ hateten ba jornalista sira, hafoin lansa website “goodnewsontl.gov.tl”, iha resintu palásiu governu, dili.
alende habelar informasaun, platarforma dijitál ne’e mós ajuda komunikasaun externál internasionál tanba iha portal ne’e ema bele lee no akonpaña notísia di’ak, tanba portál ne’e uza lian haat (4) mak hanesan tetum, inglés, portugués no maláiu.
ezemplu, nia dehan, sekoms sei husu lisesna ba agência tatoli, i.p no rádiu timor-leste, empreza públiku (rttl, e.p) atu kontribui informasaun ka notísia di’ak, entaun to’o ikus objetivu atu promove imajen pozitivu nasaun ba mundu ne’e bele atinje.
maske nune’e, portal ne’e la’os rekolla informasaun hosi parte governu nian de’it maibé sei rekolla informasaun hosi individu no instituisaun sira, tanba portál ne’e la’ós ba governu no sekoms de’it maibé portal ne’e ba nasaun nian.
“ida ne’e ba hotu-hotu, ne’ebé nia halo fotográfia no vídeo di’ak hatama iha ne’e, tanba ne’e nasaun ni’an,” nia dehan.
prezidente konsellu imprensa (ci, sigla portugés), virgílio da silva guterres, apresia ba inisiativa sekretária estadu ba komuniaksaun sosiál (sekoms) ne’ebé mak lansa ona portal  “goodnewsontl.gov.tl”.
“ha’u hanoin inisiativa di’ak. agora presiza mak atu hatene loloos konseitu kona-ba good news. hanesan good news ita hakarak informasaun pozitivu de’it ka oinsa, tanba news ne’e kombinasaun buat rua pozitivu no negativu tama hotu iha laran. maibé, ida-ne’e ita ko’alia kona-ba informasaun sira-ne’ebé pozitivu hodi projeta ita-nia imajen iha li’ur, entaun ida-ne’e buat di’ak. agora, importante mak kooperasaun ho ministériu sira seluk. purtantu, la’ós ho mídia officer sira de’it, ha’u hanoin hosi parte komunikasaun hosi ministériu hotu-hotu, nune’e sira bele kontribui informasaun ne’e kontinua, atu nune’e portál ne’e labele mamuk,” prezidente ci ne’e hateten.
portál “goodnewsontl.gov.tl” ne’e dezenvolve ka kria hosi tic timor ne’ebé koopera ho sekoms no mapkoms, ne’ebé atu divulga ka disemina informasaun pozitiva ka notísia di’ak sira kona-ba saida mak akontese iha timor-leste, tantu asaun di’ak sira ne’ebé governu halo ona iha impaktu ba sosiedade, nune’e mós atu promove kreatividade sira-ne’ebé timor-leste iha.
“ida-ne’e atu promove poténsia pozitivu iha setór ekonomia, turistika no setór seluk, atu nune’e nasaun seluk bele hatene kona-ba dezenvolvimentu iha timor-leste. entaun, bainhira kontribui good news ne’e, mídia officer hosi ministériu ka instituisaun sira asina akordu ho sekoms, atu nune’e bele kontribui good news ba website ne’e,” nia dehan.
entretantu, partisipante ba atividade ne’e hosi sekretáriu estadu komunikasaun sosiál (sekoms), merício juvinal dos reis ‘akara’, sekretária estadu igualdade no inkluzaun (seii), prezidente konsellu imprensa (ci, sigla portugés), prezidente ajénsia notisioza timor-leste, tatoli, i.p no seluk tan.
administradór munisípiu covalima, francisco de andrade, triste haree dadus hosi sekretáriu tékniku administrasaun eleitorál covalima hatudu eleitór 10.000-resin iha munisípiu covalima la tuir vota.

 rezultadu apuramentu covalima, ramos horta manán ho votu 17,965
“ita haree bazea ba dadus hosi stae votante ne’ebé vota iha eleisaun eleitór na’in 37.534 ho nia persentajen 79,06% hosi eleitór 47,476. entaun ita haree triste signifika 10.000-resin la ba vota,” autoridade munisípiu covalima ne’e hateten ba jornalista sira, iha salaun stae covalima, kampung baru, kuarta ne’e. 
nu’udar sidadaun ne’ebè di’ak, nia dehan, tenke ezerse nia direitu tanba eleisaun realiza iha tinan lima (5) dala ida, maibé tanba saida mak eleitór sira la partisipa iha eleisaun prezidsniál 2022 ne’e.
“ho taxa partisipasaun atinje de’it 79,06%, entaun ba oin ita dehan eleisaun sei bolu autoridade lokál no autoridade postu administrativu sira atu hato’o mensajen ba eleitór sira bele partisipa másíma iha eleisaun,” nia dehan.
komisariu cne destakadu aileu no covalima, carlito martins reforsa, eleitór partisipa eleisaun atinje 79,06% ne’e signifika taxa partisipasaun la’o di’ak.
“eleitór partisipa eleisaun atinje 79,06% entaun taxa partisipasaun di’ak. se bele taxa partisipasaun tenke atinje 100% maibé ha’u lábele halo espekulasaun,” nia dehan.
bazea ba rezultadu eleisaun katak taxa partisipaun eleitór iha munisípiu covalima 37, 534 atinje de’it 79,06 % mak ba vota, entaun ne’e hatudu rezulatadu di’ak maske iha impaktu edukasaun sivika 
antes ne’e tempu limitasaun ba cne realiza edukasaun sivika ba eleitór sira hodi fó importánsia ba prosesu eleisaun, maibé enkoraja nafatin cne atu kontinua realiza edukasaun sivika la’ós iha nivel eskola no iha vila to’o iha área rurál 
“ita identifika mós suku balun ne’ebè nia eleitór potensiál barak, nune’e bele hasa’e taxa partispasaun,” nia dehan.
bazea ba dadus hosi stae, antes ne’e rejistu eleitór ne’ebè atu vota 47,476 maibé realidade eleitór ne’ebè tuir vota hamutuk 37,535 ne’ebé reprezenta 79,06%. 
antigu alunu no kongregasaun salesiano iha timor-leste no iha mundu sente deve hela matebian diákonu baltazar pires, sdb (salesiano don bosco), tanba ninia dedikasaun no domin ba foinsa’e timor-leste liu-liu ba foinsa’e sira-ne’ebé buka matenek iha koléjiu don bosco fatumaca, gariuai, baucau.

diákonu baltazar pires, sdb, hakotu iis iha hospital nasional guido valadares (hngv) iha tuku 08h30 kalan ho idade 81 tanba moras komplikadu.
família no kongregasaun salesiano lori kedas diákonu nia mate-isin ba iha komunidade salesiano don bosco comoro hodi halo misa no orasaun.
diakonu baltasar, sdb, nu’udar misionáriu salesiano ida ne’ebé moris iha 24 fevereiru 1942 iha portugal no hakotu iis iha timor-leste iha 04 marsu 2022. durante ne’e, iha ninia serbisu pastorál nian hala’o ninia serbisu iha koléjiu fatumaca hodi serbi foinsae timor-oan liuhosi formasaun umana no espiritual tuir don bosco nia ain fatin. 
matebian diákonu baltazar pires, sdb. imajen/espesiál.
“ha’u hanoin antigu alunu no kongregasaun salesiana rasik, ita debe makaas ba ninia moris no dedikasaun tomak ba ita, liu-liu ninia favór hotu. ita nunka sei selu liu-liu sira hirak ne’ebé mak liuhosi koléjiu fatumaca. ha’u hanoin nia mós la’ós ema ida-ne’ebé mak ko’alia barak maibé nia ema ida-ne’ebé mak dixiplinadu tebes iha ninia asiténsia salesiana hodi tau matan foinsa’e sira no irmaun salesiano iha koléjiu fatumaca no mos iha comoro,” irmaun adriano do nascimento, sdb, ba agência tatoli, iha don bosco comoro, dili, tersa ne’e.
diákonu baltazar pires, sdb, hanesan ema ida-ne’ebé kuñesidu ho dedikasaun ida-ne’ebé hanorin foinsa’e sira atu hatene dixiplina iha kualker situasaun liu-liu dixiplina hodi banati don bosco nia hanorin mak dixiplina estuda, halimar, haksoit, bidu, hananu maibé labele halo sala.
“ha’u hanoin nia ema ida-ne’ebé mak kuiñesidu ho naran padre baltazar pires, sdb. no ha’u hanoin diákonu ne’e mós moras kle’ur ona. dezde tinan 1990, nia hala’o ona ninia tratamentu médika iha indonésia no doutór sira halo operasaun ba ninia rins. nune’e, kuandu bainhira fila-fali mai iha timor no ninia rins ida de’it mak funsiona,” nia fó hanoin fali.
hahú hosi ne’eba kedas hemu aimoruk hodi halo tratamentu ba ninia moras no bainhira iha tempu ukun an liu-liu iha fulan dezembru 2017, lori diakonu baltazar pires ba iha singapura hodi kontinua halo tratamentu ba ninia moras.
iha fulan-abril 2018, hafoin dominus ramos, salesiano no antigu alunu sira lori ba malásia liu-liu ospitál penan durante fulan tolu tanba problema ho ninia kakorok kotuk ninia ruin mak tohar no dodok, entaun lori nia ba iha malázia atu halo operasaun.
hafoin halo tratamentu iha malázia, nia fila-fali mai iha timor-leste, no antes pandemia covid-19, kada fulan neen ka semstre lori nia ba iha malázia hodi halo kontrolu ba ninia saúde. maibé, foin lalais ho presenza covid-19 laiha ona posibilidade ba halo tratamentu iha malázia to’o nia hakotu iis.
“entaun, buat ne’ebe mak ami halo mak kontaktu nafatin ho médiku sira no sosa de’it ai-moruk hodi konsumu, maibe iha fulan hirak liubá mak nia sente kondisaun saúde todan mak hanesan moras korasaun inklui moras rins mós problema hotu,” nia dehan.
matebian diákonu baltazar pires, sdb. imajen/espesiál.
iha hospitál nasionál guido valadares, médiku sira halo atendimentu ba ninia moras fuan nian iha sala emerjénsia no kontinua halo ninia tratamentu iha sala verry important person (vip) no kongregasaun salesian halo ona koordenasaun ho governu liu-liu ministériu asuntu kombatente libertasaun nasionál buka posibilidade atu lori nia ba iha indonésia atu halo tratamentu.
maibé, esforsu tomak ne’ebé halo to’o ikus mos dokumentu sira hotu kompletu ona maibe doutor sira la fó rujukan ba iha indonézia tanba ho kondisaun ida-ne’ebe mak ladún di’ak ona.
“entaun, ha’u ho padre manuel pinto hasoru malu fila-fali ho doutór sira atu lori nia ba iha komunidade salesiana iha comoro mak hakotu nia iis iha comoro, maibe hodi kalan ho horas 08h30 hakotu nia iis iha hngv.
“buat ne’ebé mak ami planu labele sai fali realidade, no ikus mai mate duni iha hngv,” nia haktuir.
tuir orariu katak iha loron 06 marsu 2022 sei halo misa fúnebre ba diákonu baltazar pires, sdb, nia mate-isin iha dili ho tuku 05h30 dadeersan, hafoin misa sei transporta kedas diákonu baltazar pires, sdb, nia mate-isin ba fatumaca-gariuai-baucau.
iha tuku 15h00 lorokraik sei selebra misa fúnebre iha santúario maria auxiliadora fatumaca ne’ebé sei prezide hosi arsebispu arkidioseze metropolitana dili, don vírgilio do carmo da silva, sdb, no hafoin misa sei lori no ba hatuur iha fatin hakmatek ikus nian, iha simetériu uaibeana-gariuai-baucau.
biografia
biografia badak ne’e hakerek hosi don carlos filipe ximenes belo, sdb, iha lisboa-portugal iha loron 04 fulan-abríl tinan 2022. biografia ne’e hakerek ho dalen portugés no agência tatoli, i.p sita hosi don carlos filipe ximenes belo, sdb, nia pájina rede sosiál (facebook).
diácono baltazar pires, sdb, filho de firmino pires e de isabel maria lopes, baltazar pires nasceu em genízio, concelho de mirando do douro e distrito de bragança e diocese de bragança (portugal) no dia 24 de fevereiro de 1941. foi batizado no dia 2 de março do mesmo ano, no lugar de genízio. recebeu o sacramento da confirmação, no dia 7 de maio de 1950.
frequentou a escola primária da terra, de 1948 a 1952. feita a instrução primária, entrou no seminário salesiano de poiares da régua, a 3 de setembro de 1952, permanecendo ali até 1955. de poiares da régua, passou para o seminário de mogofores (1955-1958). a 15 de agosto de 1958, entrava no noviciado, em manique do estoril (1958/1959), e professou no dia 16 de agosto de 1959. frequentou a filosofia em manique (1959-1963); fez o tirocínio em macau, sendo assistente e professor no colégio dom bosco (1963-1966).
no dia 16 de agosto de 1965, em cheung chau (hong kong), o tirocinante baltazar pires fez a profissão perpétua na congregação salesiana. para os estudos de teologia, foi enviado a sanlúcar la mayor, sevilha (espanha), onde permanece até 1970. recebeu a ordenação diaconal em sevilha, no dia 20 de junho de 1970.
em 1970 partia para timor português, aonde chegou a 10 de novembro de 1970. foi colocado na casa salesiana de baucau (1970/1971). na sede da missão de baucau, o diácono baltazar era professor, no ciclo preparatório, ao mesmo tempo que era encarregado dos acólitos e da cruzada eucarística. no ano de 1971, foi transferido para o colégio de fatumaca, onde permanece até o ano de 2007. exercia o cargo de conselheiro e professor. em fatumaca, assistiu aos acontecimentos do golpe da udt e o contragolpe da fretilin. em dezembro de 1975, foi testemunha do avanço das tropas indonésias para gariwai e berecoli.
no ano de 1978, em plena invasão das tropas indonésias a timor-leste, os superiores tomaram a decisão de mandar o diácono baltazar pires, então conselheiro e professor na escola técnica de fatumaca, para aprender a língua indonésia, na ilha de java, concretamente, na cidade de yogyakarta, uma cidade célebre por ser a sede do sultanato de java. após o regresso a “timor timur”, continuou a exercer o cargo de conselheiro de estudos e professor no colégio de fatumaca.
em outubro de 1989, visitava timor sua santidade, o papa joão paulo ii (hoje é santo). o diácono baltazar pires foi convidado para servir o altar, e durante a celebração eucarística celebrada pelo pontífice, teve a dita de proclamar o evangelho.
durante o tempo da ocupação indonésia, baltazar pires foi sempre discreto nas suas palavras e atitudes, em relação às autoridades indonésias, preocupando-se apenas com a educação dos alunos.
rejubilou com o povo timorense, no dia 20 de maio de 2002, quando foi restaurada a independência da república democrática de timor-leste.
esteve na casa de díli, entre os anos de 2007 e 2011. nesse ano, voltaria para fatumaca, onde permaneceu até 2020. nos últimos anos permaneceu na casa do pos-noviciado, em comoro, díli.
o diácono baltazar pires foi o missionário salesiano que trabalhou em timor durante quatro períodos da história de timor-leste: o período do administração portuguesa (1970-1975); o tempo da ocupação indonésia (1976-1999); o período da administração transitória das nações unidas (1999-2002); e o período de timor-leste independente (2002-2021). foi, durante a sua vida, um salesiano dedicado e sacrificado; um conselheiro amigo e um professor competente.
depois de cinquenta e dois anos de vida missionária em timor-leste, este servo fiel e prudente foi chamado pelo seu senhor para entrar no reino dos céus, no dia 4 de abril de 2022.
governu liuhosi ministériu turizmu komérsiu no indústria (mtci, sigla portugés), tuir planu iha fulan jullu ne’e sei fó formasaun diversifikasaun tais ba grupu alfaeate sira iha kapitál dili.

“kontinuasaun hosi tais ne’e sei halo prátika diversifikasaun tais ba grupu alfaeate sira, oinsá sira bele transforma tais ne’ebé soru-na’in sira prepara ona sai uniforme tuir dezeñu, atu nune’e hatudu katak ita bele utiliza tais sai uniforme ba estudante no funsionáriu públiku sira,” koordenadór programa dezenvolvimentu indústria tais iha ministériu turizmu komérsiu no indústria, antónio da costa, hateten ba agência tatoli iha nia knar fatin, fomentu, dili.
formasaun ne’e, maske ba grupu alfaeate sira ho númeru kiik maibé espera katak tinan ba tinan sei treinu nafatin, nune’e alfaeate sira iha timor laran bele suku farda hosi tais.
formasaun ne’e sei implementa iha fulan jullu ka fulan-agostu maibé se finansa fasilita lalais bele akontese iha julju.
“matéria ba ita-nia formasaun diversifikasaun tais maka bazeia ba dezeñu ne’ebé prepara ona, liuhosi selesaun katak grupu alfaeate sira sei prátika halo farda oin hira ne’ebé deside ona iha estudante nível báziku, sekundáriu to’o nível universitáriu no mós ba funsionáriu públiku, ida ne’e sei halo ezemplu. tanba, atu halo uniforme iha instituisaun ida-idak sei halo tuir ninia kór, tanba instituisaun sira la hanesan, atu nune’e ita halo sampel atu ema hotu haree, atu ita aplika,” nia dehan.
entaun, formadór ba formasaun ne’e mai hosi grupu alfaeate sira-ne’ebé iha ona esperiénsia no sira mak hamosu dezeñu ba uniforme ne’e tanba ne’e mtci envolve sira iha formasaun refere.
“tanba, antes ne’e alfaeate sira-ne’e partisipa ona formasaun iha tinan liubá, entaun sira iha ona koñesimentu suku tais ba farda no oinsá atu kontinua. tanba, sira ne’ebé tuir ona formasaun kuaze 20,” nia dehan.
nune’e, tuir planu mtci sei fó formasaun diverfisikasaun tais ba grupu alfaeate hamutuk 20 resin maibé tanba orsamentu mtci sei fó uluk $15.
kona-ba fó formasaun ba grupu alfaeate iha dili ka munisípiu, nia dehan, haree hosi poténsia atu dezenvolve lalais programa ida-ne’e mak iha sidade díli ho liquiça, tanba nia prátika sei hala’o iha liquiça.
“entaun, haree hosi nia orsamentu formasaun atu hala’o ho durasaun loron 20 maibé karik orsamentu la to’o sei halo loron 15,” nia hateten.
maske nune’e, kona-ba formasaun iha komisaun patrimóniu kulturál immateriál (pki) mtci servisu parseria, hanesan fundasaun alola no timor aid mós hola arte oinsá halo peskiza no halo kapasitasaun.
aliende ne’e, mtci rasik halo kapasitasaun fo formasaun hanesan soru tais, halo kór oin atu kór ne’e metin maibé la sees fundasaun alola no timor aid mós halo tanba timor luan no suku barak sira presiza atu implementa.
“tanba ne’e, ita presiza parte hotu, atu koolabora hamutuk hodi tais ne’e ba oin,” nia dehan.
entaun, iha progresu formasaun sira, hatudu dadaun kada eventu iha feira nasionál, soru-na’in sira sempre mai aprezenta sira-nia produtu tais ho kualidade di’ak, liuhosi transforma tais ba pasta, karteira no seluk tán.
“ida-ne’e hosi atividade treinamentu mcti halo, maibé agora atu halo kontinua nafatin, aumenta volume hodi nune’e tais bele iha nia valór adisionál aumenta liután. maibé, agora dadaun formasaun paradu tanba ami haree ba orsamentu, tanba foin daudaun ita realiza ona kompetisaun ba foinsa’e sira,” nia dehan.
aliende fó formasaun halo kór, mtci mós fó formasaun ba soru-na’in sira kona-ba jestaun. iha jestaun ne’e soru-na’in sira halo konta ba matéria prima, oinsá sira hatene konta prodús tais ida ho nia folin hira, ida-ne’e mak mtci halo ba sira.
“formasaun ne’e hotu ona. agora ita haree fali posibilidade ba tinan oin sei kontinua nafatin, tanba iha programa sira-ne’e ita iha ligasaun ho unesco paris ne’ebé sei servisu hamutuk durante 2022 to’o 2025,” nia hateten.
formasaun ne’ebé durante la’o hahú iha 30 maiu no termina iha fulan 02 juñu tinan ne’e. ho partisipasaun hamutuk 22. iha tinan ne’e nia laran, programa ne’ebé hanesan sei la’o nafatin kona-ba formasaun no promosaun.
iha formasaun, partisipante sira entuzias tebes no sira sente katak matéria ne’ebé sira simu seidauk kompleta no presiza tan atu kontinua nafatin. tanba, durante sira prodús tais maibé sira-nia istimasaun la rasionál. dala ruma tais sira fó baratu liu, dala ruma fó aas liu, entaun afeta ba sira-nia prodútu. ho formasaun jestaun ne’e, bele fasilita sira atu halo kontajen hodi deside presu ba kada tais.
“formasaun ne’e liga ba orsamentu ita halo selesaun ba soru nain sira besik iha díli, nune’e ba oin hanoin katak sei halo mós ba iha remota,” nia dehan.
máteria ba formasaun jestaun mak haree liu ba jestaun no akuntabilidade, atu nune’e sira bele halo iha sira-nia negósiu.
iha biban ne’e, nia afirma, durante formasaun difikuldade ne’ebé mtci hasoru mak antes ne’e ema barak hanoin katak tais ne’e fase kór sai maibé mtci garantia katak tais bele fase hanesan ho hena seluk. tanba, mtci fó ona formasaun ba sira katak tais ne’e oinsá bele iha kualidade di’ak.
aleinde problema tais kór sai iha mós problema seluk mak fundu ne’ebé suporta sira-nia jestaun sei menus. maibé governu mós iha programa oras ne’e daudaun akompaña hela katak fó fasilidade atu ema hotu asesu ba kréditu, nune’e oinsá lori ema ba negósiu.
ho programa ne’e, nia solusaun mak kada departamentu prepara atu iha nafatin formasaun, hato’o nafatin informasaun oinsa mak grupu sira bele la’o ba oin no atende nesesidade merkadu.
nune’e, esperansa iha tinan lima nia laran kooperasaun entre ho parseriu internasionál ho lokál, tais ne’e sei lori progresu di’ak, ne’ebé feto barak mak sei soru tais no feto barak mai sei suku tais ba ema atu uza.
“ita espera katak tais ne’e kontribui iha ekonómia kreativu ne’ebé bele loke servisu ba ema barak, nune’e atu garante katak ita-nia kultura metin nafatin. tanba, tais nia valór hosi ema-nia moris to’o mate mós uza nafatin,” nia hateten.
antes ne’e, governu liuhosi mtci loke ona kompetisaun ba soru tais no ida-ne’e hanesan meiu ida atu motiva foinsa’e sira, tanba bainhira fó liuhosi formasaun de’it hotu nia bele ba fali nia atividade seluk. maibé, liuhosi prátika direta atu nia kompete, entaun psikolojikamente bele motiva no enkoraja ema ne’e atu hatudu nia kapasidade katak nia bele halo ba oin.
“tanba kompetisaun ne’e hatudu entre ema iha suku, postu no munisípiu to’o mai nasionál hatudu liutan ba internasional, entaun meius ida ita halo atu dada no enkora ema ba oin,” nia dehan.
entaun kompetisaun ne’e hahú iha marsu ne’ebé halo iha kada munisípiu to’o inisiu maiu, sira ne’ebé sai vensedór iha munisipiu mak mai kompete iha nasionál, nune’e kompete grupu hosi munisípiu covalima, maliana mak sai vensedór iha kompetisaun soru tais.
ho kompetisaun ne’e, ba oin governu tenta ho rezolsaun ida atu fó forsa ba grupu soru-na’in sira atu halo barak liutan sira-nia kualidade tais no halo barak nia kuantidade tais. tanba antes ne’e parlamentu mós ratifika ona anúnsia ne’ebé hosi unesco paris iha 14 dezembru 2021 ne’ebé rekunse tais hanesan patrimóniu mundiál.
 mtci prepara ezbosu rezolusaun atu prodús tais sai uniforme nasionál
governu timor-leste no millennium challege  corporation (mcc) hosi estadu unidu amérika konklui negosiasaun apoiu orsamentu millaun $420.
“apoiu ne’e hodi finansia projetu água no sanemanetu, sistema esgotu ho lixu líkidu sira atu bele kanaliza ba fatin tratamentu molok soe ba tasi, inklui mós ho sistema dreinajen,” ministru prezidénsia konsellu ministru, fidelis manuel leite mangalhães, hateten, iha motael, segunda ne’e.
 ministru fidelis lidera delegasaun timor-leste negosia programa mcc ho eua
ministru hateten, projetu ne’e sei benefisia maioria populasaun iha munisípiu dili, ne’ebé hosi orsamentu millaun $420, sei halo konstrusaun centro de excelência ho kustu milliaun $40, hodi treinu profesór sira iha ensinu sekundáriu sira.
“ida-ne’e importante, tanba profesór sira mak sei prepara timor-oan sira ba futuru nasaun,” nia akresenta.
ministériu saúde relata, kazu detetadu pozitivu foun na’in-rua,  rekuperadu 12 no kazu ativu 47.
“ohin kazu detetadu foun rua, rekuperadu 12, no kazu ativu 47,” hateten diretora jeral presstaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 15 marsu 2022  iha kumulativu kazu konfirmadu 22.619 no óbitu 129.
hosi horisehik mai ohin, laboratóriu nasionál saúde halo teste pcr 247 kompostu vijilánsia sentinela la iha , rastreiu ba kontaku la iha,  rastreiu aleatóriu 60, viájen internasionál 188 ,follow up iha kuarentena la iha.
alende ne’e, totál teste pcr ne’ebé halo iha 14 marsu   2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 109 hanesan maubisse laiha, maliana  haat, viqueque laiha, suai 34, baucau laiha, ermera laiha, raeoa 16, hngv 71,  lautém laiha, vera-cruz laiha no  manufahi laiha.
populasaun elijível tinan 18 ba leten, ne’eb é simu ona vasina to’o iha loron 15 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (88,8%) no kumulativu 2ª doze iha dili (83,4%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,1% no simu ona doze daruak 72,3%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron  15  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu rua, baixa ho covid-19  hamutuk rua.
covid-19: kazu detetadu pozitivu na’in-rua no ativu 57
diretór provedória direitu umanu no justisa (pdhj) hosi delegasaun territoriál oé-cusse, paulo ribeiro, informa tuir sira-nia monitorizasaun ne’e identifika duni funsionáriu públiku iha rejiaun ne’e partisipa iha kampaña eleitorál hosi kandidatu prezidente repúblika sira ne’ebé realisa iha oé-cusse.

“iha oé-cusse kampaña kandidatu pr foin hala’o na’in-tolu (3) no ami-nia ekipa monitorizasaun identifika funsionáriu públiku balun envolve direta kampaña eleitorál iha terenu,” diretór pdhj raeoa ne’e hateten ba agência iha nia knar fatin, raeoa, kinta ne’e.
tuir nia, mekanizmu halo monitorizasaun mak monitoriza iha terrenu hodi rekolla funsionáriu públiku nia identidade no halo dokumentusaun forografia no video, nune’e loron tuir mai sei halo konfirmasaun ho superiór instituisaun katak funsionáriu ne’e hetan kuñesimentu ka iha autorizasaun lisensa ka lae.
nia la esplika detallu dadus funsionáriu públiku hira mak envolve tuir ajenda kampaña ne’ebé hahú hosi loron 02-09 marsu tanba la fiksa, maibé sei halo konfirmasaun liután ho superiór hosi instituisaun sira hodi bele hatene.
bazea ba estatutu komisaun funsan públika bainhira funsionáriu sira hola parte iha kampaña eleitorál, sira hato’o pedidu ba kfp no tenke husu pedidu lisensa anuál, lesensa lahó vensimentu no lisensa espesiál.
tuir lei, envolve hanesan militante ka hanesan ekipa susesu no bainhira ekipa susesu mak autorimatikamente tenke submete pedidu lisensa espesiál lahó vensimentu ba komisaun funsaun públika (kfp) hetan autorizasaun.
“barak liu envolve iha loron feriás ka fim de semana ne’e la kontra lei. maibé iha tipu rua mak ita presiza haree hanesan se sira ba partisipa hanesan simpatizante ka seluk sira envolve hanesan ekipa susesu mak automatikamente tenke iha pedidu lisensa espesiál,” nia dehan.
tuir supervizaun identifika ona hanesan partisipa nu’udar militante no ida-ne’ebé hanesan sai ekipa susesu maiória laiha pedidu lisensa, no to’o ohin loron funsaun públika rejiona oé-cusse seidauk simu pedidu ruma, nune’e konsidera sei iha indisíu hela no prosesu nia laran ba oin halo inkeritu kle’an mak hatene viola lei ka lae.
antes ne’e pdhj ho koordenasaun ho dirasaun rejional funsaun públika halo edukasaun sivíka ba funsionáriu públiku iha oé-cusse hodi hasa’e kuñesimentu liga ho envolvimentu iha periódu kampaña eleitorál nia laran.
nune’e mós diretór cne, oé-cusse, tomas oqui meta, hateten cne nia kompeténsia mak supervizona de’it prosedimentu lei eleitorál kampaña kandidatu tuir regra ka lae, no kona-ba envolvimentu funsionáriu públiku nafatin koordena ho parte pdhj no kfp iha raeoa ne’e.
ajénsia dezenvolvimentu nasionál (adn) ko’a ona orsamentu ba programa projetu komunitária ne’ebé halo reabilitasaun ba eskola ensinu báziku sentrál (ebc, sigla portugés) 30 agostu, comoro, hamutuk 8% hosi totál alokasaun $31.000.
diretór eskola ebc 30 agostu, filomeno salsinha, hateten, daudaun ne’e governu hasoru difikuladade ho orsamentu, tanba ne’e maka prosesu reabilitasaun ne’e paradu. prosesu reabilitasaun ba segunda faze paradu kedan hosi eleisaun prezidensiál primeira ronda to’o agora. maibé parte eskola kontinua ezije ba ministériu edukasaun juventude no desportu (mejd) maka foin lalais ne’e orsamentu reabilitasaun segunda faze ba eskola ne’e konsege iha alokasaun.
“ha’u sisi sira maka’as maka horiseik ita-nia osan reabilitasaun ba segunda faze ne’e sira konsege transfere ona, maibé la hatene eskola seluk iha dili laran ne’e simu hotu ona ka seidauk, ha’u la hatene,” diretór informa ba agência tatoli, iha comoro, kinta ne’e.
 eskola 197 asina ona kontratu projetu komunitáriu hadi’a eskola
prosesu reabilitasaun eskola ne’e rasik hosi faze primeiru konsege atinje ona 30%, maibé atu kontinua tan ba faze daruak ne’e maka paradu kuaze fulan-tolu kedan.
“tuir planu governu nian, prosesu reabilitasaun ne’e tenke finaliza iha fulan-neen maibé agora la tuir ona oráriu tamba atu tama ona jullu,” nia akresenta.
iha fatin ketak, koodenadora eskola ensinu báziku filiál (ebf) duque de caxias bemori, eliza martins relata katak sira-nia prosesu reabilitasaun paradu totál no to’o agora foin maka atinje 15% de’it.
“iha edifísiu ida no sala aula tolu foin maka tau besi seidauk taka kalen maibé paradu to’o agora tanba osan laiha. ami seidauk hetan informasaun bainhira maka bele kontinua fali prosesu reabilitasaun ne’e, tanba hosi sentrál mak hatene ne’ebé ami iha filiál ne’e hein de’it,” nia tenik.
ministériu edukasaun juventude no desportu (mejd), tinan ne’e seidauk foku atu kria uniforme nasionál tanba sei haree livru ba estudante sira.
“ita hanoin kona-ba uniforme nasionál, maibé imi husu mai ha’u prioridade liu mak ida ne’ebé ha’u dehan importante liu mak livru,” ministru edukasaun juventude no desportu, armindo maia, hateten hafoin hasoru malu ho primeiru-ministru, taur matan ruak, iha rezidénsia farol, segunda ne’e.
tuir ministru, uniforme nasionál tama duni iha planu ministériu, maibé ba kategoria datoluk to’o dahaat, bainhira livru sira konsege atinje ona.
“bainhira ministériu atu prodús uniforme nasionál ba estudante sira, dahuluk presiza iha diskusaun entre ministériu, inan-aman no sosiedade sivíl atu haree kestaun ne’e hodi tau iha planu ne’ebé importante,” nia akresenta.
tanba bainhira atu halo produsaun ba uniforme nasionál presiza orsamentu boot, tanba ne’e presiza iha konkordánsia entre entidade relevante no liu prosesu naruk.
“inisiativa ne’e di’ak tebes ba eskola sira tanba bele ajuda identifika alunu ruma ne’ebé laiha disiplina. maibé ministériu rasik mak seidauk hanoin to’o iha ne’ebá atu prodús lalais uniforme nasionál iha territóriu nasionál, tanba estudante barak iha área remota seidauk iha livru adekuadu hodi estuda, ne’e duni presiza iha diskusaun hamutuk hodi hatuur loloos prioridade ida molok atu foti desizaun,” nia dehan.
enkuantu, planu atu prodús livru ba estudante bazeia ba kurríkulu tanba iha kurríkulu balun presiza renova fali, tanba ne’e mejd tau prioridade atu finaliza kurríkulu, atu nune’e tinan oin bele tau ona orsamentu ba produsaun livru.
centro juventude covalima (cjc) halo monitorizasaun ba grupu hitu (7) iha postu administrativu suai vila ne’ebé hetan apoiu fundu hosi sejd liuhosi programa estimulu empreendedorizmu sosiál juventude, tanba iha postu sira seluk unidade servisu postu halo ona monitorizasaun.

“centro juventude covalima halo monitorizasaun grupu juventude suku sira iha postu administrativu suai de’it, tanba foin lalais sejd la rekruta unidade servisu postu administrativu  suai. tanba, postu administrativu neen seluk ne’e ami iha ekipa unidade servisu postu halo monotirizasaun progresu servisu ba grupu sira. ami halo monitorizasaun ba grupu ne’ebé estabelese iha postu administrativu suai,” diretór ezekutivu centro juventude covalima (cjc), calistro gusmão leite, informa ba agência tatoli, iha nia knar fatin, aldeia lokeu, kuarta ne’e.
bazea ba rezultadu monitorizasaun hosi cjc hatudu, grupu jufentude sira-nia atividade balun la la’o iha situasaun pandemia covid-19, maibé grupu hirak ne’e hahú hala’o ona sira-nia atividade hodi haki’ak ikan, manu no kuda modo.
sekretáriu estadu juventude no desportu (sejd) apoiu fundu ba joven sira liuhosi programa estimulu empreendedorismu sosiál juventude suku iha tinan fiskal 2021 ne’ebé cjc estabelese grupu 26 no hosi grupu ne’e cjc halo de’it monitorizasaun ba grupu hitu (7) ne’ebé  estabelese iha postu suai vila.
centro juventude covalima estabelese grupu juventude iha postu administrativu suai vila mak iha suku beco hanesan grupu estrela ba futuru ne’ebé foku ba área hortikultura hodi kuda modo, grupo nakukun ba naroman foku ba área pekuaria hodi hakiak manu.
iha suku debos estabelese grupo lalenok ba juventude” ne’eb’e foku ba área pekuaria hodi hakiak manu. iha suku labarai harii grupu juventude buka niris ne’ebé foku ba área pekuária hodi hakiak manu no grupu muda sistema agrikultura sai modernu hodi kuda modo.
iha suku suai loro ne’e centro juventude covalima (cjc) estabelese grupu sira hanesan grupu feto oan ki’ak haree iha área hortikultura hodi kuda modo, grupu tali morin foku ba área pekuaria hodi hakiak ikan.
bazea ba rezultadu monitorizasaun hosi cjc ba grupu hirak ne’e, grupu balun hatudu ona nia rezultadu hodi koilleta modo, ikan no cjc mós fasilita grupu hodi asesu ba merkadu.
antes ne’e, iha loron 14 fulan-juñu tinan ne’e, koordenadór programa estimula empreendedorizmu sosiál ba juventude suku, gabinete sejd manuel monteiro fó sai katak sekretáriu estadu juventude no desportu (sejd) liuhosi programa estímula empreendedorizmu sosiál ba juventude, konsege apoia fundu ba grupu joven kreativu na’in-408 iha postu administrativu 55 no suku 267 iha territóriu laran.
daudadun ne’e, totál grupu benefisiáriu mak iha aileu grupu hamutuk 45, ainaro grupu 32, bobonaro grupu 40, sentru juventude becora-dili iha grupu 27, comoro iha grupu 23, covalima iha grupu 26, ermera iha grupu 52, lautém iha grupu 44, liquiça iha grupu 32, manatuto iha grupu 34, manufahi iha grupu 27, raeoa iha grupu 22, viqueque iha grupu 33.
sekretariadu tékniku administrasaun eleitorál (stae) covalima sei estabele votasaun movel iha prizaun no ospitál referál munisípiu covalima, nune’e pasiente ne’ebé moras no prizioneiru sira bele ezerse sira-nia direitu votu iha eleisaun prezidensiál 2022.

“ita sei estabelese sentru votasaun movél mak iha prizaun ba prezu sira no iha ospitál referál munisípiu covalima ba pasiente sira-ne’ebé moras no família na’in-ida ne’ebé akompañia pasiente moras iha óspitál,” diretór stae covalima, francisco gusmão, hateten ba agência tatoli, iha nia knar fatin, kampung baru, covalima, segunda ne’e.
kritéria ba sidadaun sira-ne’ebé iha ospitál referál covalima atu tuir votasaun iha loron 19 fulan marsu ne’e mak sidadaun lori kartaun eleitorál no mós sidadaun ne’ebé akompaña pasiente na’in-ida no médiku sira-ne’ebé hala’o servisu iha loron votasaun ne’e.
bazea ba dadus ne’ebé mak stae simu hosi ospitál referál covalima katak, sidadaun ne’ebé moras hamutuk ho nia akompañamentu na’in-27, maibé dadus médiku liu pasiente atu tuir vota nia la dekór númeru ne’ebé serteza.
“stae sei estabelese sentru votasaun movel iha ospitál referál covalima,” nia dehan.
aleinde estabelese sentru votasaun movel iha ospitál referál covalima, stae mós estabele sentru votasaun movel ba prezu sira-ne’ebé mak iha prizaun covalima hodi bele ezerse sira-nia direitu votu iha loron 19 fulan-marsu ne’e.
bazea ba dadus hosi diretór prizaun covalima, julio dias ximenes, haktuir prezu iha munisípiu covalima hamutuk 111 no hosi númeru ne’e prezu prizaun kondenadu na’in-82 no prezu prizaun preventiva 29.
enkuantu, atu realiza festa demokrasia iha loron 19 fulan marsu ne’e, oras ne’e daudaun brigada  stae no ofisiál komisaun nasionál eleisaun (cne-sigla portugés) halo hela verifikasaun ba buletin votu, molok distrbui ba iha sentru votasaun iha postu administrativu sira-ne’ebé pertense ba munisípiu covalima.
dadus hosi stae haktuir, eleitór ne’ebé  atu ezerse nia direitu iha loron 19 fulan-marsu ne’e hamutuk 47,807 ne’ebé kompostu hosi mane 2,4446 no feto 2,3361, ho sentru votasaun iha munisípiu covalima hamutuk 80 no estasaun votasaun 92.
 fundasaun mahein (fm) apresia ba serbisu polísia siéntifiku investigasaun kriminál (pcic, sigla portugés), tanba konsege detein suspeitu sira, ne’ebé envolve krime tráfiku umanu no fasilita no trata ilegál dokumentu timoroan sira atu ba serbisu iha diáspora. 
“ami apresia sebisu pcic nian durante ne’e, tanba liuhosi serbisu ne’ebé maka iha bele detein rede krime tráfiku umanu nain-tolu iha ita nian rai. nune’e mós halo detensaun ba sidadaun estranjeiru nain-rua ne’ebé sai hanesan sindikatu internasionál ba krime tráfiku umanu,” jestór prinsipál fundasaun mahein, abél amaral, hateten ba agência tatoli iha kna’ar-fatin audian, segunda ne’e.
  pcic detein suspeitu nain-tolu ba kazu tráfiku umanu
fundasaun mahein nota durante ne’e pcic halo nia serbisu di’ak tebes liuhosi sira nian serbisu informasaun intelijénsia nian, mezmu iha kritika no lamentasaun barak.
“krime tráfiku umanu ne’e, krimi ne’ebé ita hotu lakohi atu akontese iha ita nia rai, piór liur krime ida ne’e rasik envolve ita nia ema hodi fasilita timoroan ba serbisu ba iha rai li’ur. maibé ho grasa maromak nian, liuhosi ita nian serbisu informasaun pcic nian (intelejénsia) konsege deteta lalais de’it suspeitu ne’ebé halo transasaun ba ita nia ema,” nia afirma.
durante ne’e, nia dehan orgaun polisiál kriminál sira hanesan polisia nasionál serbisu investigasaun kriminál (pnsik) no pcic tuir de’it mandadu hosi tribunal hodi detein suspeitu atu kumpri oras 72, hafoin submete suspeitu sira ba interrogatóriu dahuluk iha tribunál.
nune’e, fm husu ba públiku atu fó nafatin konfiansa bá orgaun polisiál sira hodi kontinua halo nia serbisu.
“atu dehan faktu la komprova ka komprova ne’e la’ós serbisu intelejénsia pcic, maibé ne’e desizaun tribunál nian liuliu juis sira maka tetu no deside,” nia afirma.
  pcic detein sidadaun estranjeiru na’in-rua ba kazu tráfiku
iha fatin ketak, diretora ezekutiva programa monitorizasaun sistema judisiál (jsmp, sigla inglés), ana paula marçal husu ba tribunál atu aplika medida koasaun prizaun preventiva ba sidadaun estranjeiru nain-rua ne’ebé deskonfia envolve iha krime tráfiku umanu.
“sidadaun estrajeiru nain-rua bainhira submete ba primeiru interrogatóriu presiza aplika medida koasaun prizaun preventiva, hodibele proteje sira labele halai sai hosi territóriu nasionál, maibé depende ba desizaun tribunál,” diretora ezekutiva ne’e sujere.
resposavél ne’e mós konsidera desizaun ba tribunál distritál dili (tdd) ne’ebé aplika termu identidade rezidénsia (tir) ba suspeitu nain-tolu ne’ebé maka envolve kazu krime tráfiku ne’e desizaun nesesariu.
tanba, arguidu sira nu’udar timoroan ne’ebé sei koopera ho justisa hodi hatan ba sala ne’ebé sira-komete bainhira de’it tribunál presiza.
  tribunál aplika tir ba arguidu kazu tráfiku umanu
diresaun nasionál saúde públika liuliu departamentu vijilánsia epidemolojia iha ministériu saúde, relata hahú fulan-janeiru too horisheik, óbitu sa’e ba na’in-48 no pasiente 3.894.
“situasaun kazu dengue iha timor-leste hosi janeiru mai too horisehik hamutuk kazu 3.894 no kumulativu óbitu na’in-48,” refere nota ne’ebé agência tatoli asesu, domingu ne’e.
  dengue hamate labarik na’in-46 iha timor-leste
hosi total óbitu na’in-48 ne’e maioria labarik ne’ebé barak liu hosi dili no munisípiu sira seluk.
maioria kazu ne’e deteta hosi munisípiu dili ho totál 2.589, baucau 239, manatuto 172, covalima 126, ermera 107, manufahi 159, viqueque 64, ainaro 45, liquiça 109, aileu 87, bobonaro 44 lautem 148 no rejiaun administrativa espesiál oé-cusse no ambeno (raeoa) na’in-lima.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 445, klínika fatumeta 251, sentru saúde comoro 902, sentru saúde vera-cruz 204, sentru saúde formoza 437, sentru saúde becora 238, klínika madre eliza ida, sentru saúde atauro 11, sentru saúde metinaro 38, klínika bairru-pité 59, klínika motael na’in-rua no klínika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu hosi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   dengue hamate labarik na’in-46 iha timor-leste
ministériu edukasaun juventude no desportu (mejd) liuhosi diresaun nasionál ensinu sekundáriu tékniku vokasionál (dnestv), sesta ne’e, entrega kadeira a’at hamutuk 256 ba eskola ensinu sekundáriu tékniku vokasionál – grupu teknolojia indústria (estv-gti) becora hodi halo reparasaun.
diretór nasionál ensinu sekundáriu tékniku vokasionál, augusto pereira entrega simbólikamente kadeira a’at ba diretór eskola ensinu sekundáriu tékniku vokasionál becora, francisco guterres, hodi estudante sira halo reparasaun, iha resintu eskola, sesta (08/04). tomé amado
diretór nasionál ensinu sekundáriu tékniku vokasionál, augusto pereira, hateten, diresaun rekolla kadeira a’at iha eskola sira hodi entrega ba estudante iha estv gti becora atu halo fali reparasaun.
“inisitiva ne’e atu apoiu kapasitasaun estudante sira iha programa prátika,” diretór hateten iha ninia knaar fatin mejd, villa-verde.
 governu sei sosa kadeira 54.000 ba eskola sira
aleinde ne’e, bainhira ministériu loke konkursu, kustu hadi’a ba kada kadeira $60, maibé liuhosi estudante tékniku vokasionál sira-nia tulun, bele hadi’a ho kustu kiik no kadeira a’at la soe.
mejd foin implementa programa ne’e ba dahuluk, nune’e fó biban ba estudante halo prátika hodi aumenta kapasidade.
estudante eskola ensinu sekundáriu tékniku vokasionál becora hahú prátika reparasaun kadeira, iha resintu eskola, sesta (08/04). tomé amado
“ita halo ida-ne’e atu estudante sira bele hetan prátika barak liu hodi manán esperiénsia. tanba polítika ida-ne’e bele apoiu ona estudante sira bainhira sira termina mós ho sentimentu orgullu tanba kualifikadu iha área relevante,” nia akresenta.
nune’e, parte diresaun sei rekolla hikas bainhira estudante sira halo ona reparasaun kadeira 256, hodi entrega ba servisu edukasaun munisípiu dili hodi sira rasik mak jere.
“bainhira eskola rua ne’e kadeira seidauk sufisiente bele distribui ba sira,” nia tenik.
estudante sira iha eskola ensinu sekundáriu tékniku vokasionál becora simu orientasaun hosi parte mejd no diretór eskola hodi halo prátika reparasaun kadeira, iha resintu eskola, sesta (08/04). tomé amado
iha biban hanesan, diretór eskola ensinu sekundáriu tékniku vokasionál becora, francisco guterres, hateten, estudante sira daudaun halo hela serbisu reparasaun ba kadeira a’at sira ne’e tanba konsidera parte ida hosi programa ekstrakurrikulár.
“reparasaun ba kadeira a’at sira ne’e sei iha tempu loron-20 de’it kuandu laiha difikuldade, maibé agora kestaun ida maka eskola laiha apoiu finanseiru atu hola gurinda no tinta sira. ami komunika ona ba parteministériu hodi haree asuntu ne’e,” nia dehan.
diretór ezekutivu asosiasaun halibur matan timor-leste (ahdmtl), gaspar afonso, hateten ema ho defisiénsia (ehd) seidauk asesu edukasaun inkluzivu ho másimu.

  governu asegura inkluzividade-sustentabilidade ema ho defisiénsia
“to’o agora ema ho defisiénsia sira seidauk asesu edukasaun inkluzivu ho másimu. tanba ne’e ita presiza dezenvolve área edukasaun maibé edukasun ida-ne’ebé mak inkluzivu liu iha sosiedade no timor-leste. tanba ita bele dehan ema ho defisiénsia matan ne’e sensitivu tebes tanba labele asesu ba buat hotu-hotu,” gaspar afonso hateten ba agência tatoli, liuhosi telefónika, kinta ne’e.
tuir nia, ema ho deisiénsia (ehd) matan sira seidauk asesu edukasaun inkluzivu ho di’ak tanba implementasaun mak seidauk másimu, entaun tenke kria kondisaun ba ema ho defisiénsia matan sira liu-liu fasilidade saida mak bele fasilita ema hirak ne’e.
sira-ne’ebé daudaun ne’e tuir hela edukasaun inkluzivu mak ensinu rekorente iha faze lima ne’e atu kontinua ba faze neen mak to’o agora edukasaun seidauk estabelese.
tanba ne’e, nia dehan, hosi parte asosiasaun halibur matan timor-leste (ahdmtl) buka hela dalan atu sira hirak ne’ebé ramata oma faze lima ne’e bele kontinua no bele remata faze neen ne’e.
nia esplika, edukasaun inkluzivu ba faze lima ne’e hanesan ho pre-sekundária sira no faze neen ne’e hanesan ensinu sekundária.
“ema ho defisiénsia matan foin mak na’in-25 mak remata ona hosi faze lima nian,” nia informa.
dadus ema ho defisiénsia (ehd) iha timor-leste hamutuk 38.118, no hosi númeru ne’e ema defisiénsia matan hamutuk 14.828, ema ho difisiénsia tilun 12.000-resin, ema ho difisiénsia mobilidade ka motora 7000-resin, no ema difisiénsia psikolojia no intelektuál hamutuk 3000-resin.
 ema ho defisiénsia menus asesu ba edukasaun inkluzivu
ministru transporte no komunikasaun (mtk), josé agustinho da silva, hateten, daudaun ne’e ró berlin nakroma arranka ona bá surabaya, indonézia atu halo manutensaun.
“ró berlin nakroma arranka iha loron segunda (25/04) hodi halo manutensaun tanba paradu durante tinan-ida. ohin ha’u haree mapa, paradeiru ró agora iha ona nusa tengara barat atu tama ba bali,” ministru hateten iha nia edifísiu mtk, caicoli, kinta ne’e.
 ró-ahi berlin nakroma halo manutensaun semana oin
durasaun manutensaun durante loron 50, tanba bá manutensaun rasik loron 40 no loron lima viajen bá no loron lima viajen mai fali.
“bainhira halo manutensaun hotu sei tama tasi no koko nia kondisaun hodi haree ró normál ona mak sei fila mai, nune’e ita-nia konektividade hosi dili bá ataúro bele aseguradu, tanba ita-nia berlin ramelau halo operasaun hosi dili bá oé-cusse, tanba ataúro infraestrutura la favorese atu bá,” nia akresenta.
nune’e, orsamentu ne’ebé governu prevee atu halo manutensaun ba ró hamutuk $393.000 resin.
 ministériu saúde relata kazu detetadu pozitivu foun na’in-tolu,  rekuperadu ida no kazu ativu 19.
“ohin kazu detetadu foun  tolu, rekuperadu ida no kazu ativu 19,” diretora jerál prestasaun saúde odete da silva viegas, hateten  liuhosi nota ne’ebé agência tatoli asesu, kuarta ne’e.
nune’e, hahú 21 marsu 2020 to’o 30 marsu 2022  iha kumulativu kazu konfirmadu 22.830 no óbitu 130.
hosi horisehik mai ohin, laboratóriu nasionál saúde halo teste pcr  53, kompostu vijilánsia sentinela laiha, rastreiu ba kontaku laiha, rastreiu aleatóriu 10, viájen internasionál 43 no follow up iha kuarentena laiha.
alende ne’e, totál teste pcr ne’ebé halo iha 29 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 103 hanesan maubisse laiha,  maliana  16, viqueque laiha, suai 27,  baucau laiha, ermera laiha, raeoa laiha, hngv  60,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 30 marsu  2022, tuir sistema informasaun saúde iha ministériu saúde,hanesan kumulativu 1ª doze iha dili (89,3%) no kumulativu 2ª doze iha dili (83,9%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,6% no simu ona doze daruak 72,8%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  30  marsu  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida baixa ho covid-19  na’in-ida.
covid-19: kazu pozitivu foun na’in-lima no kazu ativu 17
governu australia liu husi dfat (department of foreign affairs and trade), apoiu  makina genexpert, teste pcr, no makina diagnosa sira seluk ba laboratoriu nasionál saúde (labnas). apoiu ne’e atu  halo teste ba moras covid-19 iha timor-leste (tl).

“ekipamentu ne’ebé mak ohin entrega ne’e, hanesan genexpert, teste pcr, makina diagnosa inklui nia rejente hodi utiliza halo teste  kazu covid-19 ,” embaixadora seguransa   saúde  ba rejiaun  ázia   no ázia pasifiku, stephanie williams dehan ba jornalinsta sira iha  labnas bidau, dili, ohin.
nia hateten, makina ne’e  foun ho nia abilidade  teste barak no fó sai  resultadu ho lalais. tanba makina ne’e kritiku tebes atu detekta  moras infensaun  sira.
iha fatin hanesan vise-ministru saúde,  bonifácio mau coli dos reis  informa, hanesan membru husi viii governu konstitusionál, agradese ba apoiu no kooperasaun  husi governu australianu liu husi embaixadora rejionál ba seguransa saúde.
“imi-nia apoiu nu’udar sentidu solidariedade atu haforsa, hametin no mellora ami-nia sistema nasionál saúde, partikularmente hamutuk atu kombate pandemia moras covid-19 iha timor-leste,” nia hatete.
nia dehan, ministériu saúde apresia tebes ba apoiu no jenerosidade ne’ebé povu australianu fornese no responde iha surtu covid-19, liu   apoiu ekipamentu no dispozitivu hodi hasa’e kapasidade laboratoriu iha nível nasionál, munisípiu no óspital,” bonifacio maucoli dehan.
nune’e nia esplika,ekipamentus hirak-ne’ebé fornese ba laboratóriu nasionál, ajuda tebes hodi hasa’e kapasidade no melhora servisu asisténsia laboratoriu ho di’ak no lais liu tan ba komunidade.
ekipamentus sira-ne’e, nia hatutan la’os orienta de’it ba kombate covid-19 maibé bele mós utiliza atu deteta moras infesioza sira seluk hanesan tb,  no moras la’os infesioza hanesan leukemia.
vise ministru ne’e deklara, doadores maka pertinente tebes atu alkansa vizaun, misaun no meta ne’ebé define tiha ona iha planu estratéjiku dezenvolvimentu nasionál setor saúde tinan 2011-2030, espesialmente iha tempu pandemia covid-19 ida-ne’e.
 tuir dadus estatístika hosi ministériu saúde (ms), hahú 21 marsu 2020 to’o 11 abríl 2022, rejista sidadaun ne’ebé konsege rekuperadu hosi covid-19 hamutuk 22.697 no óbitu 130.
ministra saúde (ms), odete maria freitas belo, informa durante situasaun covid-19 profisionál saúde konsegue fó tratamentu ba ema moras covid-19 hamutuk 22.698 no mate na’in 130.
“durante ne’e,ita-nia profisionál saúde fó tratamentu ba ema pozitivu covid-19 ne’ebé konsege rekupera hamutuk 22.697 no mate hamutuk 130. óbitu hirak ne’e la’ós mate tanba covid-19, maibé antes sira iha ona moras balun exemplu hanesan ita-nia maluk sira ne’ebé mak fase raan, hipertensaun struck, nune’e bainhira covid-19 afeta sira-nia imunidade kiik no sira la konsege rekupera  tanba ho situasaun ne’ebé mak sira nia saúde rasik la forte hodi hasoru moras ida ne’e,” ministra odete hateten iha programa  meet the press iha palásiu governu dili segunda ne’e.
nune’e, hahú 21 marsu 2020 to’o 12 abríl 2022 iha kumulativu teste hamutuk 259.111, hosi númeu ne’e kazu konfirmadu 22.842, rekuperadu 22.698 no óbitu 130.
atu kombate covid-19, governante ne’e dehan kontinua hala’o atividade vasinasaun ba populasaun sira ne’ebé seidauk hetan vasina.
daudaun ne’e, populasaun elijível tinan 18 ba leten iha territóriu nasionál, ne’ebe simu ona vasina doze dahuluk 84,3% no kumulativu doze daruak doze iha dili 71,6%.
labarik ho idade 12 too menus 18 ne’ebé simu ona vasina pfizer doze dahuluk 64.7% no doze daruak 23,5%. enkuantu vasina booster ka vasina doze datoluk atinje ona 5,2%.
“ami kontinua buka tuir 22% ka metade husi 86% ne’ebé mak seidauk vasina, nune’e sira tenke ba fali hodi simu sira nian doze daruak tanba ita mós sei hahú fali fó doze datoluk nian,” nia akresenta.
iha loron 11 abríl,  iha kazu pozitivu foun laiha, rekuperadu ida no kazu ativu 14.
hosi horisehik mai ohin, laboratóriu nasionál saúde halo teste pcr  21, kompostu vijilánsia sentinela laiha, rastreiu ba kontaku laiha, rastreiu aleatóriu laiha, viájen internasionál 21, follow up iha kuarentena laiha.
alende ne’e, totál teste pcr ne’ebé halo iha 10abril 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 45 hanesan maubisse laiha, maliana   la iha, viqueque tolu, suai haat, baucau laiha ermera laiha, raeoa haat , hngv  37  lautém laiha, vera cruz laiha no manufahi laiha.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron 11 abril 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha baixa ho covid-19 la iha.
 covid-19: kazu rekuperadu na’in-ida no ativu 14
diretór ezekutivu servisu apoiu sosiedade sivil no auditoria sosiál (sascas, sigla portugés), edwin duarte soares noronha, informa iha trimestre dahuluk (janeiru-marsu) ne’e sascas ezekuta ona verba orsamentu jerál estadu (oje) 2022 atinje ona 7%.

“hahú hosi janeiru to’o marsu ne’e, servisu apoiu sosiedade sivil no auditoria sosiál ezekuta ona 7%, ne’ebé ekivalente ho osan hamutuk $10,151,000.00,” edwin duarte soares noronha hateten ba agéncia tatoli, iha nia knar fatin, palásiu governu, dili, tersa ne’e.
hosi montante orsamentu $10,151,000.00 ne’e fahe ba kategória tolu (3), ne’ebé kompostu hosi tranferensia públika 22% ho nia saldo $9,180,000.00, bens servisu hamutuk $871,00.00 no hosi orsamentu ne’e fahe ba rua, mak saláriu bens servisu $577,296.00 no bens servisu $293,704.00, hosi orsamentu rua ne’e atinji ona 51%, no kapitál menór ho orsamentu $100,000.00 no hosi orsamentu ne’e seidauk ezekuta, tanba sei iha prosesu nia laran.
“iha trimestrál ne’e, ami halo kompromisu ho $2,016,346.51 hosi orsamentu ne’e atinje ona 22%. restu iha semana ne’e ami sei kompleta, nune’e bele kompleta 100% hosi $2,016,346.51 ne’e,” nia dehan.
diretór ezekutivu ne’e hateten, hosi ezekusaun 7% ne’e, sascas ezekuta ba transferensia públiku no bens servisu, no ba kapitál menor seidauk ezekuta.
“kapitál menór iha hela prosesu tenderizasaun la’o hela, hein de’it memorandu entendimentu, ami prosesa ona. tanba, kapitál menór ne’e ami atu sosa karreta rua no materiál eskritóriu, hanesan komputadór, kamera, meza, atk no sira seluk,” nia informa.
tuir nia, sascas foin ezekuta 7%, tanba sascas ne’e foun iha viii governu konstitusionál.
“ami-nia nomeasaun hahú iha marsu, hahú hosi fulan ne’e ba oin ami hanoin ona prodús nia sistema, hanesan finansa, administrasaun, aprovizionanamentu, entaun sasán sira-ne’e hotu mak prezudika ami-nia ezekusaun, maibé iha trimestrál ba oin ami bele la’o di’ak ona, tanba ami prenxe ona estandar oinsá atu bele presta servisu ba área sira-ne’e,” nia hateten.
ministériu saúde (ms) domigu ne’e, relata kazu detetadu covid-19 foun 19, rekuperadu 66, nune’e atuál kazu ativu 532.
“nune’e, hahú hosi loron 21 marsu 2020 to’o 27 fevereiru 2022 iha kumulativu kazu konfirmadu 22.668 no óbitu 128,” refere nota ne’ebé agência tatoli asesu.
hosi horisehik mai ohin, laboratóriu nasionál saúde halo teste polymerase chain reaction (pcr) 97, kompostu hosi vijilánsia sentinela laiha, rastreiu ba kontaktu laiha, rastreiu aleatóriu 18, viajen internasionál 79,  no follow up iha kuarentena laiha.
 covid-19:kazu óbitu ida no pozitivu foun 13
alende ne’e, totál teste pcr ne’ebé halo iha loron 26 fevereiru 2022 iha munisípiu seluk, rejiaun administrava espesiál oé-cusse no ambeno (raeoa) no hospital nacional guido valadares (hngv) 88, maubisse laiha,  maliana 13, viqueque laiha, suai hitu,  baucau laiha, ermera laiha, raeoa  laiha, hngv 68,  lautém laiha, vera cruz laiha no manufahi laiha.
aleinde ne’e, populasaun elijível tinan 18 ba leten ne’ebé simu ona vasina to’o iha loron 27 fevereiru  2022 , tuir sistema informasaun saúde iha ms, kumulativu doze dahuluk iha dili 88,3% no doze daruak iha 83%.
enkuantu, populasaun iha territóriu nasionál ne’ebé simu ona vasina doze dahuluk 84,7% no doze daruak 71,8%.
insidénsia covid-19 iha timor-leste durante loron hitu ikus maka 3,4/100 mil abitante.
nune’e mós, iha loron 27 fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu ospitalizadu ba kazu detetadu pozitivu hitu, baixa ho covid-19 hamutuk lima, no baixa tanba covid-19 na’in-rua ho sintoma grave.
 organizasaun mundiál saúde (oms) iha timor-leste entrega ekipamentu jinástika open air gym unidade 30 ba ministériu saúde (ms) hodi instala iha munisípiu 12 inklui rejiaun administrativu espesiál oé-cusse no ambeno (raeoa) hodi prevene moras la hadaet.
“atividade fiziku importante atu kontrola moras la hada’et sira atubele kontribui ba redús moras sira ne’ebé mak durante ema ida idak iha,”reprezentante organizasaun mundiál saúde iha timor leste, arvind mathur hateten palasiu sinzas-caicoli, tersa ne’e.
reprezentante organizasaun mundiál saúde (oms) iha timor-leste, arvind mathur. francisco sony
iha evidénsia sira ne’ebé hatudu kuaze ema besik millaun 5 kada tinan mate tanba relasiona ho la halo atividade fíziku, hosi númeru ne’e kazu mortalidade no kuaze 30% kompara ho ema sira ne’ebé mak halo atividade ezersísiu.
“ita la halo atividade mak 20% to’o 30% kontribui ba mate kompara ho ema sira ne’ebé mak halo atividade fíziku,” nia akresenta.
iha biban hanesan, vise ministru saúde, bonifacio maucoli dos reis, hateten la ho atividade fízika hanesan fatór risku ida ne’ebé kontribui mós ba moras króniku la hada’et iha timor leste.
vise-ministru saúde, bonifácio maucoli dos reis. francisco sony
relasiona ho dadus estimativa oms nian revela katak, 45% ema timoroan mate anualmente tanba moras króniku la hada’et sira.
“atividade fiziku ne’ebé regular bele evita husi moras la hada’et sira hanesan moras fuan (cardiovascular), stroke, diabetes no kankru no sira seluk, nune’e presiza halo atividade fízika regular hodi ajuda prevene moras la hada’et sira.
alende ne’e, ekipamentu open air gym sei distribui ba  fatin instalasaun mak hanesan minsitériu adminsitrasaun estatál (mae), ofisina universidade nasonál timor lorosae (untl),comoro rotunda, becora, ofisina sejd, diresaun nsionál  kontrolu moras lahane, munisípiu baucau, aileu, ainaro, bobonaro, manatuto, manufahi, viqueque  liquiça, covalima, ermera, raeoa no lautem.
ministériu turizmu komérsiu no indústria (mtki) hamutuk ho parseiru programa nasaun unida ba dezenvolvimentu (undp, sigla portugés), sei implementa projetu youth employment and entrepreneurship skills (yees), iha juñu 2022.
vise-ministru turizmu komérsiu no indústria, domingos lopes antunes, hateten, projetu ne’e mai ho objetivu atu apoiu planu negósiu inovativu no fó kréditu funan kiik ba joven ne’ebé iha planu halo negósiu.
“programa ne’e liuliu ba joven sira ne’ebé serbisu iha rai-li’ur hanesan austrália, koreia súl, israel, no inglatera, bainhira repatria no hakarak halo negósiu ruma, ita fasilita sira-nia ideia negósiu liuhosi projetu ne’e,” vise-ministru hateten ba agência tatoli iha ninia knaar fatin, bebora, sesta ne’e.
 empreza na’in-23 sai ona benefisiáriu programa kréditu suave hosi mtki
inisiativa ne’e hanesan polítika governu hodi redús númeru dezempregu iha timor-leste.
“daudaun ne’e problema boot ne’ebé hasoru mak númeru dezempregu aumenta, tanba ne’e ita ho parseiru hanoin implementa projetu atu apoiu joven halo negósiu iha setór produtivu hanesan turizmu, indústria, komérsiu, peska no agrikultura, ne’ebé ita presiza dezenvolve nune’e bele kria empregu ba sira-nia an no bainhira planu negósiu di’ak bele emprega ema barak,” nia akresenta.
governu iha meta ba programa ne’e, bainhira implementa sei benefisia direita ba ema 23.110 no indireita ba ema 1.500.
“output hosi projetu ne’e mak sei mellora ekonomia família iha ita-nia rai,” membru governu ne’e tenik.
projetu yees finansia hosi korea international cooperation agency (koica) ho totál orsamentu milliaun $6 no hosi undp hamutuk $480.000, ne’ebé parte mtki no undp rasik mak sei implementa programa.
 ministériu saúde relata, kazu detetadu pozitivu foun tolu, rekuperadu laiha no kazu ativu 18.
“ohin kazu detetadu foun  lima, rekuperadu laiha no kazu ativu 18,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 23 marsu 2022  iha kumulativu kazu konfirmadu 22.813 no óbitu 130.
hosi horisehik mai ohin, laboratóriu nasionál saúde halo teste pcr 224, kompostu vijilánsia sentinela laiha, rastreiu ba kontaku haat   rastreiu aleatóriu 34, viájen internasionál 196 no follow up iha kuarentena 10.
alende ne’e, totál teste pcr ne’ebé halo iha 22 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 81 hanesan maubisse laiha,  maliana  rua, viqueque laiha, suai 21,  baucau lima, ermera laiha, raeoa laiha, hngv  53,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina too iha loron 23 marsu  2022, tuir sistema informasaun saúde iha ministériu saúde, hanesan kumulativu 1ª doze iha dili (89,0%) no kumulativu 2ª doze iha dili (83,6%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,3% no simu ona doze daruak 72,5%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron  23  marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida, baixa ho covid-19  hamutuk ida.
 covid-19: kazu detetadu pozitivu lima no ativu 15
prezidente ekipa komisaun verifikasaun, francisco doutel sarmento “lamesak”, hateten governu liuhosi ekipa komisaun verifikasaun provizóriu verifika ona dadus kandidatu veteranu hamutuk na’in-139 iha suku belekasak, postu administrativu maucatar, munisípiu covalima.

“ami halo enkontru ho ministru asuntu kombatente libertasaun nasionál, julio sarmento “meta malik”, orienta ba ekipa atu halo verifikasaun dadus kandidatu veteran ne’e hahú iha segunda (02/05) nune’e iha suku belekasak, postu administrativu maucatar, munisípiu covalima hahú verfika iha tersa (3/5) to’o segunda (16/05), dadus provizóriu, ekipa verfika ona kandidatu veteranu   hamutuk na’in-139,” francisco doutel sarmento “lamesak” hato’o ba jornalista sira iha suku belekasak, kinta ne’e.
komisaun halo verifikasaun dadus kandidatu veteranu sira-ne’ebé hahú rejista iha 2009, maibé ba kandidatu veteranu ne’ebé mak hahú rejistu iha tinan 2003 no 2005 ne’e liu ona, nune’e ekipa komisaun verifikasaun dadus kandidatu veteranu bazea ba kalendáriu ne’ebé mak aprova ona no iha munisípiu covalima sei finaliza iha domingu, 29 fulan-jullu tinan 2022.
tuir oráriu hafoin finaliza verifikasaun iha suku belekasak, sei ba iha suku matai ne’ebé pertense ba postu administrativu maucatar no kontinua suku beco, labarai, camanasa, suai loro no ikus iha suku debos ne’ebé pertense ba postu administrativu suai vila.
antes ne’e, ekipa komisaun verifikasaun dadus veteranu finaliza ona halo verifikasaun, iha postu administrativu sira hanesan fatumea, fatululik, fohorem, tilomar no zumalai, nune’e ekipa finaliza ona halo verfikasaun dadus kandidatu veteranu hamutuk na’in-9,963 ne’ebé atinji ona 48%.
tuir agência tatoli nia observasaun iha terrenu, hatudu katak durante ekipa verfikasaun hala’o verfikasaun dadus kandidatu veteranu iha suku belekasak ne’e, hetan seguransa másimu hosi polísia nasionál timor-leste (pntl).
 tuir dadus estatístika ministériu saúde liuhosi diresaun nasionál saúde públika liuliu departamentu vijilánsia epidemolojia, hahú fulan-janeiru to’o horisehik pasiente dengue 3.369, hosi númeru ne’e labarik na’in-39 mak lakon ona vida.
“situasaun kazu dengue iha timor-leste hosi janeiru mai to’o horisheik hamutuk kazu 3.369 no kumulativu óbitu na’in-39,” refere nota ne’ebé agência tatoli asesu ohin.
maioria kazu ne’e deteta husi munisípiu dili ho totál 2.249 baucau 168, manatuto 164, covalima 115, ermera 90, manufahi 140, viqueque 57, ainaro 43, liquiça 98, aileu 85, bobonaro 43, lautem 113 no raeoa haat.
munisípiu dili nafatin rejista kazu ne’ebe a’as iha primeira semana   desimu primeiru semana fulan fevereiru 2022, ho totál kazu 2.249.
to’o ohin loron, kazu dengue hosi postu administrativu dom-alexo iha 1252, cristo-rei 402, vera-cruz 251, no nain feto 298.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 392, kompostu hosi klínika fatumeta na’in-235, sentru saúde comoro 740, sentru saúde vera-cruz 181, sentru saúde formoza 370, sentru saúde becora 231, klínika madre eliza ida, sentru saúde atauro  11,sentru saúde metinaro 28, klínika bairru-pité 57, klínika motael na’in-rua no klínika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-37 no pasiente sa’e ba 3.305
xefe observadór misaun observasaun eleitorál uniaun europeia (moe ue), domenec ruiz devesa, hateten kontanjen votu iha eleisaun prezidensiál segunda volta ne’e lalais no di’akliu.

“preparativu sira ba votasaun organizadu tebes hosi parte autoridade eleitorál sira no loron eleisaun la’o ho kalma tuir orden. nune’e mós prezensa fiskál sira hosi kandidatu ida-idak no observadór nasionál sira-ne’ebe mak halo prosesu ne’e sai transparente,” xefe observadór moe ue ne’e hateten rezultadu observasaun elisaun segunda volta liuhosi koneferénsia imprensa iha hoetl timor, dili, kuarta ne’e.
domènec ruiz devesa deklara, durante ne’e uniaun europeia nia observadór sira avalia prosesu votasaun no kontajen pozitivu tebes iha eleisaun segunda volta nian.
eleisaun sira-ne’e kompetitivu no kampaña hala’o ho maneira pasifiku tebes, ne’ebé iha atake pesoál uitoan iha rede sosiál iha loron ikus.
iha kampaña ne’e, tuir nian númeru husi feto sira-ne’ebé partisipa iha eventu kampaña ne’e ki’ik tebes, maske iha aumentu hosi feto nia partisipasaun ativu nu’udar oradór, asuntu empoderamentu feto hetan menus atensaun duké iha kamapaña primeira volta ne’e.
aleinde ne’e, nia ibforma, iha eleisaun segunda volta ne’e emisora públika rádiu televizaun timor-leste (rttl, e.p) fornese kobertura editoriál ekuitativa ba kandidatu na’in-rua.
estasaun tv privadu grupu media nacional (gmn tv) kontinua favorese ramos horta nia kandidatura no rttl, e.p fornese kobertura notisioza ba lù-olo, enkuantu gmn tv nia notisiáriu aprezenta ramos horta dala ruano liután duke lú-olo nian.
“misaun nia prezensa permanente iha país ne’e hahú fulan-fevereiru nia laran no ninia konkluzaun sira bazea ba observasaun direta besik eventu kampaña 200 no entrevista ema liu hamutuk 1.000. iha loron eleisaun, observadór ue na’in-40 relata liuhosi 160-resin estasaun votu iha munisípiu 12 no rejiaun administrativa espesiál oé-cusse ambeno,” nai dehan.
deklarasaun preliminár moe ue ida-ne’e entrega antes prosesu eleitorál tomak ramata maibé sei hela etapa importante sira, inklui rezultadu finál no desizaun ba reklamasaun karik iha, moe ue mantein nafatin iha país hodi observa prosesu eleitorál to’o ramata.
ministra negósiu estranjeiru no kooperasaun (mnek), adaljiza albertina xavier magno, segunda ne’e, konvoka enkontru ho ekipa téknika ministériu no ministériu komérsiu indonézia hodi diskute kle’an liután preparasaun timor-leste molok adere ba asosiasaun nasaun sudeste aziátiku (asean, sigla inglés).
ekipa sira ne’e kompostu hosi diretór asuntu kooperasaun ekonomia ba asean, reprezentante ministériu estranjeiru repúblika indonézia, berlianto situngkir, ofisiál servisu exterior diresaun kooperasaun ekonomia ba asean, ivan numanto, no negosiadór komérsiu iha ministériu komérsiu, andri gilang nugraha ansari.
ministra negósiu estranjeiru no kooperasaun, adaljiza albertina xavier magno. imajen tatoli /egas cristóvão
“sira hosi indonézia halo vizita kortezia mai ha’u, sira hanesan grupu tékniku hosi nível diretór ne’ebé governu indonézia haruka mai. ha’u kontente tebes hakarak simu sira tanba ida-ne’e importante tebes, sira mai ko’alia ho ita-nia tékniku hodi haree prosesu preparasaun timor-leste durante tinan barak ba adezaun asean inklui atu identifika asisténsia saida mak sira bele ajuda no fó konsellu, ajuda ita bele aselera prosesu ne’e tanba tinan oin sira mak sei kaer sira-nia prezidénsia ne’ebé foti hosi cambodia,” ministra adaljiza hateten hafoin simu ekipa sira iha salaun enkontru mnek, segunda ne’e.
 filomeno aleixo nomeadu nu&#8217;udar embaixadór extraordinária no plenipotensiáriu timor-leste ba asean
tuir governante ne’e, timor-leste sei presiza ajustamentu buat barak, liuliu iha área komérsiu.
“área ne’e asuntu no lejizlasaun barak inklui iha ejizensia ne’ebé presiza halo hodi bele adapta ba progresu ne’ebé asosiasaun iha ona. nasaun na’in-10 sira kuaze iha modelu komérsiu avansadu tebes iha mundu no kuaze ho modelu free trade di’ak tebes, entaun ita tenki prepara-an hodi adapta, ida-ne’e maka halo prosesu tarde,” nia akresenta.
ministra negósiu estranjeiru no kooperasaun, adaljiza albertina xavier magno no ekipa simu vizita kortezia hosi delegasaun ministériu komérsiu indonézia, iha salaun mnek, praia dos coqueiros, segunda (11/04). imajen tatoli /egas cristóvão
enkuantu, progresu servisu timor-leste hodi adere ba asean maka governu halo serbisu barak ona hanesan dadaun prepara atu finaliza konstrusaun portu tibar no aprova konvensaun oioin hodi ajuda planu halo komérsiu ho país sira seluk.
 jerente timor port espera konstrusaun fíziku portu tibar termina iha novembru 2022
aleinde ne’e prepara rekursu umanu, lejizlasaun no adapta preparasaun téknika ne’ebé maka sai ejizensia maka’as ba adezaun.
“hafoin reuniaun ho ekipa ne’e, ha’u ho esperansa boot tanba sira maka baibain apoia ita no sira mak uluk fó dalan ba ita hodi submete ita-nia proposta adezaun, sira sempre iha ita-nia sorin. tanba ne’e maka sira haruka sira-nia ekipa espesiál ida mai halo levantamentu hodi haree saida mak sira bele fó asistensia hodi aselera prosesu,” ministra tenik.
ministra negósiu estranjeiru no kooperasaun, adaljiza albertina xavier magno no ekipa simu vizita kortezia hosi delegasaun ministériu komérsiu indonézia, iha salaun mnek, praia dos coqueiros, segunda (11/04). imajen tatoli /egas cristóvão
hafoin reuniaun ho mnek, delegasaun ne’e halo vizita ba ministériu koordenadór asuntu ekonómiku (mkae), ministériu turizmu, komérsiu no indústria (mtki), tradeinvest, banku dezenvolvimentu aziátiku (adb, sigla ingles), portu tibar, no sekretaria estadu kooperativa (sekoop).
asean harii hosi nasaun lima hanesan indonézia, filipina, malázia, singapura, tailándia, iha loron 08 agostu 196 iha bangkok, tailándia.
daudaun ne’e nasaun ne’ebé halibur iha asean mak nasaun na’in-lima ne’ebé hanesan fundadór asosiasaun inkluibrunei darusalam, vietname, laos, myanmar, no kamboja.
prezidente konsellu administrasaun institutu nasionál seguransa sosiál (inss), loguinhos armando leite, hateten inss koordena ho bnctl sei prodús automated teller machine (atm) ba idozu no invalidéz sira iha munisípiu dili.

“pagamentu ba idozu no invalidéz ba faze dahuluk ita hanoin ona atu koordena ho bnctl, nune’e prodús atm ba idozu no invalidéz sira dili maibé nia dura to’o tinan ida nia-laran de’it,” loguinhos armando leite hateten ba agência tatoli, iha nia knar fatin caicoli, dili, kinta ne’e.
maibé, ida-ne’e sei koordena ho banku nasionál komérsiu timor-leste (bnctl) atu bele fasilita no mekanizmu hodi hapara atm ba tinan ida-nian mak oinsá.
“ita halo ida-ne’e tanba ita hatene katak bainhira ferik-katuas sira foti sira-nia osan mak loron ruma nia mate tiha, entaun oan no bei-oan mak sei foti fali. nune’e ami lakohi ida-ne’e akontese tanba regra legál ne’ebé iha katak ita fó subsídiu idozu no invalidez de’it,” nia dehan.
polítika bnctl atu prodús amt ne’e, sei akontese de’it iha dili tanba atm seidauk eziste iha postu administrativu sira iha territóriu nasionál, maibé ba sira-ne’ebé mak iha ona atm bele utiliza.
“ami ko’alia ho lai bnctl tanba ninia mekanizmu atu hapara ka blokir atm hodi vale de’it iha tinan ida-nian,” nia hateten.
atu prodús atm ne’e, ho objetivu atu bele fasilita ferik ho katuas sira bainhira simu osan tanba sira tenke forma kle’ur, entaun dalaruma halo sira kolen no balun bele hetan moras fila-fali.
banku nasionál komérsiu timor-leste (bnctl) prodús ona atm ba klienta sira iha territóriu timor-leste hamutuk unidade 68.
 covid-19 aumenta, inss-bnctl sei prodús atm ba idozu sira
 kandidatru prezidente repúblika períodu 2022 too 2027, ho númeru sorteiu 1, josé ramos horta, hateten bainhira eleitu ba xefe estadu sei koopera ho governu estabelese akordu tripartida entre timor-leste, austrália no indonézia atu asegura rikusoin tasi timór.
“atu asegura rikusoin iha tasi-laran, ha’u prefere estabelese akordu tripartida (timor-leste, austrália no indonézia) atu oinsá hamutuk hodi asegura seguransa iha área tasi nian,” kandidatu pr ne’e hateten iha ámbitu debate entre kandidatu  prezidente repúblika númeru 1 no númeru 2 ne’ebé hala’o iha salaun mahoka osindo, kuarta kalan ne’e.  
notisia relevante:horta hakarak koopera ho parte hotu dezenvolve ekonomia
kandidatu prezidente repúblika períodu 2022-2027, númeru sorteiu 1, josé ramos horta. imajen tatoli /egas cristóvão
tuir horta atu kontrola tasi liuliu kontrola zona ekonómiku ezklusivu ne’e la’ós timor-leste mesak, maibé presiza liuhosi akordu tripartida. hanesan meiu ida mós kombate peska ilegál.  
tanba, akordu tripartida ne’e hanesan meiu importante ida atu nasaun viziñu tolu ne’e bele asegura no proteje hamutuk zona ekonómiku no atividade peska ilegál ho diak liu.
“akordu ne’e fasilita nasaun tolu ne’e bele halo movimentu hodi asegura malu área tasi hanesan indonézia bele mai asegura ita nia rai no austrália mós inklui ita mós bele ba halo seguransa too iha sira nian,” dehan horta.
notisia relevante: ramos horta: hili ha’u, hili estadu foun no lori esperansa ba povu
diácono timor-oan heriberto soares pedro hosi kongregasaun societas verbi divino (svd), sábadu (05/03) ne’e, simu ordenasaun saserdotál hosi don reynaldo g. evangelista, d.d. bispu dioseze de imus, iha kapela do spirito santo seminariu maior tagaytay city, philippines.
bispu don reynaldo g. evangelista hateten, hakarak sai misonáriu tenke sai misionáriu ida-ne’ebé lori domin no hadomi dame.
“imi hanesan mmisionáriu, imi mak tenke sai misionáriu ne’ebé lori domin no unidade ba mundu. misonáriu ne’ebé mak hadomi dame no unidade,” bispu dioseze de imus ne’e hateten iha ninia omilia iha ordenasaun saserdotál ba diacono na’in-lima, ne’ebé amu-lulik foun heriberto soares pedro haktuir ba agência tatoli, liuhosi whatsapp, domingu ne’e.
iha ordenasaun sasertotál ne’e, pe. heriberto pedro soares, svd, hili lema “nai, ita hatene buat hotu, ita hatene katak ha’u hadomi ita..” (jo. 21-17) hodi hatán ba maromak nia bolu no sei hala’o nia misaun iha timor-leste.
pe. heriberto soares pedro, svd. imajen/espesiál.
“ha’u-nia lema ida-ne’e mak sempre hafanun ha’u dala ida tan katak nia hatene ha’u hadomi nia ne’ebé mak fó mai ha’u moris no vokasaun ida-ne’e. hakarak tuir nia, mai ha’u laiha razaun fundamentu ida, tanba ha’u hatene husi dook nia hatene ha’u nia hanoin katak ha’u hadomi nia. signifika katak ó maromak ne’ebe do’ok tebes husi ha’u no ha’u la haree ó ho ha’u matan, kaer ó ho ha’u liman. maibe ha’u fuan senti ó forsa, ha’u tilun rona ó lian lulik,” nia dehan.
amu-lulik foun hosi rai aileu ne’e hatutan: “no hodi haraik mai ha’u sentimentu domin hodi hadomi ó emar sira. ó lian murak hodi fo ba sira sabedoria moris nian. tanba ó hatene buat hotu, ó hatene halo buat sira hotu, no ha’u hatene ó hatene ha’u-nia hanoin ne’ebé la to’o ba ó, maibe ha’u hatene ó hatene ha’u-nia hanoin. iha ne’ebe ha’u la hatene ó hatene, iha ne’ebe ha’u la hanoin ó hanoin”.
nu’udar nailulik, nia hatene maromak hatene no hanoin buat hotu entaun nia haraik an atu dehan katak maromak rasik mak hili nia hosi lahatene no hodi sai hatene tanba maromak rasik haraik hanoin ba nia hodi bele hanoin.
“husik ba ha’u sai hanesan ó atan ida, husik ba ha’u sai hanesan ó kristu rasik. ha’u nafatin no kontinua harohan atu ó grasa ne’ebé naksuli an ona mai ha’u sai hanesan ó atan ida ba ó emar no ba ó nafatin,” pe. heriberto soares pedro hateten.
hafoin simu ordenasaun, pe. heriberto soares pedro, svd, hato’o ninia sentimentu ksolok tanba bele realiza ninia mehi ne’ebé nia rasik nunka mehi iha ninia moris atu sai kristu nia saseluk iha mundu.
“sentimentu ne’ebé ha’u sente durante odenasaun ne’e, ha’u sente orgullu tebes. orgullu tanba ha’u bele realiza duni mehi ne’ebé mak ha’u nunka mehi iha ha’u-nia moris. no mehi ne’e sai realidade tuir nia rasik ne’ebé planu ona mai ha’u. ha’u sente ha’u mós ema ne’ebé iha frakeza no limitasaun sira, maibé ha’u fiar katak nia ne’ebe mak bolu ha’u ne’e haraik mai ha’u dalan moris ida-nee hanezan dalan moris úniku no kmanek mai ha’u,” nia dehan.
nune’e mós, nia sente triste uitoan tanba loloos ne’e ordenasaun hanesan ne’e ninia inan-aman no família sira tenke marka prezensa maibé ho situasaun pendemia covid-19, entaun família sira deside labele marka prezensa.
maibé hanesan timor-leste nia oan, nia dehan, sente orgullu tanba komunidade timor-leste iha filipina marka prezensa no fó apoiu másimu ba nia no sente la mesak iha ema rain.
“orgullu no previleiju boot tebes tanba ita-nia emabaixadór timor-leste iha filipina ho ninia espoza mós partisipa hodi fó apoiu mai ha’u liuhosi reprezentante inan-aman nian hodi tula liman mai ha’u. husi ne’ebé ha’u sente maromak ne’e hadomi duni ha’u, liuhosi ha’u belun sira, maibé ha’u ida-ne’e mak ita hanaran milagre moris,” nia dehan.
nailulik ne’e lahluha hato’o ninia lia-tatoli no ksolok ba nia inan-aman no família sira iha timor-leste katak nia agradese ba inan-aman sira tanba ho fuan laran tomak entrega ona nia hodi servi uma-kreda.
“ha’u sente sira (inan-aman) mós triste tanba ha’u mesak mak iha ne’e. maibé, ha’u hakarak hato’o ba sira katak ha’u la mesak tanba ha’u iha ne’e hamutuk ho ha’u-nia belun seminarista, padre, madre no familia boot timor-leste iha filipina. espera ita hotu di’ak nafatin, atu nune’e bele hamutuk ho ha’u dala ida tán hodi selebra ha’u-nia misa nova ka misa agredesimentu iha parokia remexio-aileu. iha ne’ebá mak sai hanesan simbólu no sentidu ha’u-nia agradesimentu ba família no ba ita hotu iha timor-leste,” nia hateten.
imajen/espesiál.
padre sira-ne’ebé simu ordenasaun sasedotál ne’e hamutuk na’in-lima (5) no sira na’in-lima ne’e iha ona fatin misaun nian mak hanesan pe. gelasio joseph bagacay, svd (philippines, cebu missionario ba provinsia svd paraguay), pe ritche maguinda, svd (philippines-agusan del sur misionáriu ba filipina norte), pe. kenn jervic satparam cajilig, svd (philippines, albay misionáriu  ba  filipina norte), pe. hendrikus morse, svd (indonesia, flores-manggarai missionáriu ba filipina weste) no pe. heriberto soares pedro, svd (remexio, hau-toho timor-leste misionário ba regio svd timor-leste).
“ami na’in-lima ne’ebe mak simu ordenasaun horisehik ne’e mós mai hosi nasionalidade tolu mak hanesan filipina, indonézia no timor-leste. nu’udar timor-oan, ha’u maromak oan. ha’u hatene hosi dook ne’ebá, nia hatene ona ha’u-nia hanoin sira. ha’u sente orgullu tebes ho grasa vokasaun ida-ne’e. mai ha’u vokasaun ida-ne’e lulik no sagradu. lulik tanba nia halulik ha’u hodi sai nia liman-ain ba nia emar sira. sagradu tanba nia fihir ha’u hanesan ema baibain ida husi mundu ida-ne’e,” nia esplika.
hanesan misionáriu, padre na’in-lima ne’e iha posibilidade boot atu bele hala’o sira-nia misaun iha nasaun sira-ne’ebe mak sira-nia kongregasaun svd iha bá.
“maibé, ha’u hili no hakarak fila-fali ba ha’u-nia nasaun doben timor-leste hodi hala’o ha’u-nia knar misaun nian nu’udar nai-lulik ida hosi kongregasaun svd,” nia haktuir.
biografia
naran kompletu   heriberto soares pedro, moris iha remexio, hau-toho, 05 dezembru 1990. oan hosi inan-aman pedro taek mauk no joana soares ne’ebé hela no mai hosi munisípiu aileu.
edukasaun formál
nia hahú eskola iha ensinu báziku (sd) iha eskola primaria númeru 06 hau-toho iha tinan 1996-2003, eskola pre-sekundária númeru 01 remexio-aileu iha tinan 2003-2006 no eskola sekundária numeru 01 lau-lara, aileu, iha tinan 2006-2009.
tama semináriu
diácono na’in-lima hosi kongregasaun societas verbi divino (svd), sábadu (06/03) ne’e, simu ordenasaun saserdotál iha filipina. imajen/espesiál.
hafoin akaba nia estudu iha eskola sekundária numeru 01 lau-lara, aileu, iha tinan 2006-2009, nia tama pre-postulantadu svd iha batugade, maliana 2009-2010 (hanesan angkatan i), postulantadu ka seminariu kpa santo paulus carmel mataloko, golewa-ngada 2010-2011.
tama noviciado santo yosep nenuk, atambua-timor 2011-2013 no iha loron 25 jullu 2021 simu votus perpetua hosi reverendísimu pe. romeo fajardo, svd iha kapela do spirito santo seminary mayor tagaytay city, philippines
iha 28 agostu 2021, simu ordenasaun diaconál hosi reverendísimu excelentísimu bispu emeritu puerto prinzesa palawan, philippines don pedro arigo, d.d iha kapela do spirito santo seminary mayor tagaytay city, philippines
iha 05 marsu 2022, nia simu ordenasaun saserdotál hosi reverendísimu excelentísimu don reynaldo g. evangelista, d.d. bispo da diocese de imus, iha kapela do spirito santo seminari mayor tagaytay city, philippines.
universidade ka institutu
atu sai nai-lulik, nia hatutan nia estudu iha sekolah tinggi filsafat katolik (stfk) ledalero 2013-2017 (strata 1 filozofia), divine word school of theology iha tagaytay philipines 2018-2020 (ab theology), divine word school of theology iha tagaytay philippines 2020-2022 (ma theology iha prosesu atu ramata).
 jerente estasaun kombustivel mãe da graca, miulde gomes, hateten folin mina ne’ebé sa’e iha timor-leste halo sira-nian rendimentu menus to’o 50% kompara ho presu mina normál.

“ami-nia rendimentu ne’e tun makaas tanba ami-nia taxa mós sa’e. depois ema sira mai ense la hanesan baibain. dala barak ema mai ense mina la to’o $10 tanba mina folin sa’e makaas. tanba  ne’e ami-nia rendimentu tun la hanesan baibain,” miulde gomes ba tatoli iha praia dos coqueiros, kinta ne’e.
nia informa, kompania mãe da graca sei hapara traballadór balun tanba labele selu salariu ba servisu-nain sira-ne’e.
“se ami bele ko’alia karik traballadór balun ami bele hasai, tanba ami labele atu selu ona. mina folin sa’e bebeik hanesan ne’e ami araska. tanba, ami-nia mina ne’e la’ós ami foti iha rai-li’ur, maibé ami hetan mina hosi fornesedór mina rua mak pertamina internasionál no pertamina eto. ne’ebé, presu mina sa’e ne’e, ami tuir fali ba sira-nia presu, tanba ami hola fali mina hosi sira,” nia hateten.
tanba ne’e, folin mina iha estasaun kombustivel mãe da graca ba gazolina litru ida ho $1,30 no gazoel $1,35, tanba iha mudansa ba folin mina hosi importasaun kompañia rua kada fulan dala rua, hahú hosi loron 01 to’o 15 no hosi 15 to’o 30.
iha sorin seluk, motorista mikrolete diresaun 01, virgílio paulo soares, akresenta, mina nia folin sa’e halo sira-nia rendimentu menus tanba pasajeiru sira sei selu hanesan hela ho folin mina normál.
“loron ida ami hetan de’it rendimentu $40. hosi ne’e dala ruma ami setór la to’o, tanbá mina nia folin sa’e. tanba ne’e, se mina folin sa’e makaas nafatin ami transporte públiku sira sei halo diskusaun hodi halo greve,” virgílio paul soares hateten ba ajénsia tatoli iha merkadu lama, kinta ne’e.
 embaixadora timor-leste iha vietname, maria olandina isabel caeiro alves, hateten nia-parte halo enkontru dala-barak ho líder sira iha nasaun vietname ne’ebé louva no kongratula povu timor-leste tanba eleisaun prezidensiál ne’ebé la’o iha primeira volta no segunda volta ho susesu no tuir prosesu demokrátizasaun.
“sira kongratula ita nia eleisaun ne’ebé foin lalais liu ho susesu tebes no líder sira dehan ida ne’e ezemplu di’ak ida ba nasaun hotu iha asean, nune’e sira nia politika kona-ba ita di’ak tebes,” embaixadora ne’e hateten ba agência tatoli iha vietname, segunda ne’e.
ho situasaun hirak ne’e, diplomata timoroan ne’e dehan prezidente vietname, nguyen xuan phuc, rasik hatoo ona pedidu ida bainhira embaixadora ne’e entrega karta kredensiál atu timor-leste ho vietname halo kooperasaun ida hodi simu nia investidór sira halo investimentu iha timor-leste.
“hanoin ida ne’e sinal di’ak ida, ita hein katak hosi tinan ida ne’e ba oin ita bele iha investidór ba vizita ita nia rain hodi halo investimentu, nune’e bele apoia ita. tanba sira rasik mós kontente rona ita nia situasaun iha rai laran la’o di’ak,” diplomata ne’e afirma.
vietname kontente apoia timor-leste liuhosi akordu ne’ebé selebra ona iha 2015 too agora la’o hela mak governu sosa foos hosi nasaun refere.
“ita mós hakarak halo akordu ho sira iha setór agrikultura tanba sira nia agrikultura iha ne’e la’o kapas tebes bele sai ezemplu ba ita hanesan sira nia haré bele produs tinan ida ne’e kolleta dala haat,” diplomata ne’e akresenta.
nune’e, embaixadora ne’e kontinua polítika interese estadu timor-leste hodi hodi importansia mak atu halo kooperasaun iha área agrikultura no turizmu.
“sira nia turizmu iha ne’e evoluidu tebes  hodi hatama reseita ba sira nia nasaun makas tebes ida ne’e mak ita bele haree tuir, ha’u sente ita timor -leste bele haree tuir mak programa ida home state turista ba ita nia rain la presiza ba hela iha hotel boboot tanba iha ema nia rain hela iha hotel boot, entaun sira ba ita nia rain hakarak ba iha fatin sira ne’ebé besik liuba komunidade,” nia afirma.
daudaun ne’e timor-leste servisu hamutuk hela ho kompañia vietname nian área  telekomunikasaun hanesan emprezatelemor ne’ebé ajuda ona iha dezenvolvimentu área telekomunikasaun durante tinan 10-resin ona.
 vietname laiha objesaun adezaun timor-leste ba asean
ministériu agrikultura no peska (map) hamutuk ho parseiru realiza ona eventu aprendizajen kampu hodi halo prátika ‘konservasaun agrikultura’ iha postu administrativu natarbora, munisípiu manatuto.
nune’e, agrikultór sira iha natarbora kuda lehe (velvet bean) hodi bele hadi’a fertilidade rai no transforma área abandonadu ektare 5,5 ne’ebé nakonu ho du’ut ba to’os agrikultura.
diretór servisu agrikultura manatuto, tomas f. piedade ximenes, otimista atividade ne’e sei lori impaktu pozitivu ba produsaun agríkola.
“konservasaun agrikultura lori ona benefísiu barak ba agrikultór sira, tanba bele hasa’e produsaun batar no redús dependénsia ba ministériu agrikultura no peska nia programa preparasaun rai (free plowing services). tanba ne’e agradese ba apoiu husi map, food and agriculture organization (fao) no uniaun europeia (eu),” diretór relata durante atividade, iha postu natarbora, hanesan haktuir iha nota ne’ebé agência tatoli asesu, tersa ne’e.
 área kultivasaun tinan ne’e sa’e ba ektare 24.500
agrikultór iha natarbora hahú adopta teknolojia konservasaun agrikultura desde tinan 2013, ne’ebé introdús hosi map no fao no iha tinan 2020 no ikus mai entidade rua ne’e kontinua suporta to’os-na’in halo konservasaun agrikultura.
atividade ne’e realiza tanba hetan apoiu finanseiru hosi eu no asisténsia téknika hosi map no fao, liuhosi projetu ‘pro-reziliénsia ii.’
to’os agrikultura ho medida ektare 10.914 iha postu natarbora sai abandonadu desde tinan-10 to’o tinan-20 liubá, no hahú hosi tempu ne’ebá, rai ne’ebé la kuda buat ruma sai nakonu ho du’ut nativu hanaran soko no du’ut fuik hosi rai-li’ur ne’ebé predominante maka chromolaena odorata.
“tanba estrutura du’ut abut metin no forte, maka agrikultór iha natarbora sempre depende ba tratór hosi governu ne’ebé diresaun agrikultura fó apoiu atu ajuda hasai du’ut a’at no hamoos rai molok transforma ba to’os agrikultura,” diretór akresenta.
iha biban hanesan, vise-ministru agrikultura no peska, abílio xavier de araújo lebo, konsidera presiza duni kuda ai-horis hanesan lehe hodi taka rai ne’ebé prodús biomasa barak atubele hamate du’ut no permite to’os-na’in loke to’os sein depende de’it ba governu nia apoiu.
aleinde ne’e, governante ne’e hein legumes importadu no legumes lokál ne’ebé map liuhosi diresaun peskiza agrikultura sei halo hela teste adaptasaun no produsaun biomasa hodi bele hetan apoiu hosi fao atu substitui lehe nia funsaun iha zona agroekolójika hirak ne’ebé la favorável atu moris.
desde tinan 2013, agrikultór iha natarbora hahú kuda kahur lehe ho batar, ne’ebé hanesan merkadoria prinsipál ka kuda lehe tanan atu taka rai hodi bele hadi’a rai nia bokur molok kuda batar.
nune’e, iha dezembru 2021, grupu agrikultór passa fehuk rin iha suku uma boco, postu natarbora simu fini lehe hosi parseiru no kuda iha to’os abandonadu ektare 5,5 ne’ebé antes ne’e nakonu ho du’ut soko no chromolaena.
liu tiha fulan-lima, área ne’ebé nakonu ho du’ut nakfilak ba área ne’ebé kobre totalmente ho lehe no prontu halo kultivasaun.
agrikultór sira ne’ebé kuda fini lehe sente haksolok tanba bele halo lakon du’ut fuik no la kleur sei kuda fali batar no legumes iha segunda époka, entre maiu to’o juñu 2022.
atividade aprendizajen kampu ne’e partisipa hosi reprezentante ue dulce gusmão, diretora jerál agrikultura maria odete do c. guterres, administradór munisípiu manatuto bernardo lopes, diretór agrikultura sira iha nível nasionál no munisipál, ofisiál governu sira, fao, autoridade lokál inklui agrikultór sira.
ministériu petróleu no minerál (mpm) ezekuta ona orsamentu jerál estadu (oje) 2022 ho montante $260.038,29 (2%) iha trimestre dahuluk (janeiru to’o marsu) hosi totál alokasaun $82.620,903.
hosi totál orsamentu alokadu, fahe ba kategoria saláriu no vensimentu $553.702 ezekuta ona $99.160,08 (18%) balansu sei iha $454.541.92, bens no servisu hamutuk $10.767,200 ezekuta ona $160.878,21 (1%) sei iha balansu $10.606.321,79.
 mpm presiza tan adisionál $45,2 ba oje 2022
“bens no servisu foin atinje 1% tanba orsamentu boot, ami atu uza halo arrendamentu,” diretora administrasaun no finansa hosi mpm, ana paula de jesus araújo, informa ba agência tatoli, iha ninia knaar fatin, bebora, kinta ne’e.
tinan ne’e mpm la aloka osan iha kategoria kapitál dezenvolvimentu, maibé aloka ba iha kategoria transferénsia públika ba instituisaun tutela hanesan timor gás no petróleu, empreza públika (timor gap, e.p) no autoridade nasionál petróleu no minerál ho totál orsamentu hamutuk $71.300.001.
“ami seidauk halo trasnferénsia tanba prosesu tenke liuhosi kámara konta, entaun ami seidauk halo ezekuasaun ba trimestre dahuluk nian,” nia dehan.
 ministériu saúde (ms) relata kazu detetadu pozitivu foun laiha, rekuperadu lima no kazu ativu na’in-15.
“ohin kazu detetadu foun laiha, rekuperadu lima no kazu ativu 15,” hateten diretora jerál presstaun saúde odete da silva viegas liuhosi nota ne’ebé agência tatoli asesu tersa ne’e.
nune’e, hahú 21 marsu 2020 to’o 21 marsu 2022 iha kumulativu kazu konfirmadu 22.805 no óbitu 130.
hosi horisehik mai ohin, laboratóriu nasionál saúde halo teste pcr 35, kompostu vijilánsia sentinela laiha, rastreiu ba kontaku laiha, rastreiu aleatóriu 14, viájen internasionál 21, follow up iha kuarentena laiha.
alende ne’e, totál teste pcr ne’ebé halo iha 20 marsu  2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 112 hanesan maubisse laiha, maliana hitu, viqueque laiha, suai 17, baucau laiha, ermera laiha, raeoa laiha, hngv  88, lautém laiha, vera cruz laiha no manufahi laiha.
populasaun elijível tinan 18 ba leten, ne’eb é simu ona vasina to’o iha loron 21 marsu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,9%) no kumulativu 2ª doze iha dili (83,5%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 85,2% no simu ona doze daruak 72,5%.
hosi insidénsia covid-19 iha timor-leste, durante loron hitu ikus maka 0,1/100 mil abitante,
iha loron 21 marsu 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu ida, baixa ho covid-19 hamutuk ida.
 covid-19: kazu detetadu pozitivu na’in-ida no ativu 20
parlamentu nasionál, liuhosi sesaun plenária, segunda ne’e, aprova proposta orsamentu retifikativu 2022 iha faze jeneralidade ho montante billiaun $1,129,857,250 ho votu a-favór 36, kontra 24 no abstensaun 5.
“proposta lei númeiuru 38/v (4­­­­­­­a) primeira alterasaun  lei númeiru 1/2022 de janeiru, orsamentu jerál estadu (oje) 2022 , segundu alterasaun lei númeiru 8/2008 juñu, kona-ba kria tributária no kriasaun fundu ba kombatente libertasaun nasionál ho montante billiaun $1,129,857,250  aprovadu iha jeneralidade,” prezidente parlamentu nasionál, deputadu aniceto longuinhos guterres lopes, hateten iha plenária parlamentu nasionál.
tanba aprovadu ona iha jeneralidade, nune’e iha loron tersa (10/05) no kuarta (11/05) kontinua ba diskusaun iha fase espesialidade.
“ita tenke la’o tuir giaun diskusaun espesialidade komesa iha aban, tuku 9:00, dader, ba diskusaun espsiálidade iha proposta ne’ebé dadaun tama iha meja prezidente parlamentu nian maka 18 proposta hein katak bele admite hotu,” nia afirma.
cnrt konsidera or la prenxe rekezitu legál 
bankada oposizaun  partidu cnrt iha parlamentu nasionál konsidera orsamentu retifikativu (or), la prenxe rekezitu legál fundu petroliféru tanba orasamentu ne’e  ho montante ne’ebé bo’ot.
deputada cnrt, carmelita caetano moniz. imajen/dok. tatoli
“orsamentu retifikativu ida ne’e la prense rekezitu legál tuir artigu 8 no 9 hosi lei petroliféru nian, tanba ne’e mak ohin ami haruka  karta ida ba prezidente parlamentu nasionál hodi hato’o ba governu,” hateten  deputada bakada cnrt, carmelita moniz, liuhosi nia intervesaun.
deputada ne’e dehan, antes governu husu atu preve tan orsamentu retifikativu ne’e hato’o relatóriu ba parlamentu tuir lei jestaun finanseiru artigu 9.
“governu la mai hato’o relatóriu auditória  kona-bá redimentu sustentavél estimativu tuir artigu 9, maibé governu hato’o deit ofisiu ida iha proposta lei ba orsamentu jerál  hosi ministru finansa ba primeiru ministru no mai iha parlamentu nasionál,” nia lamenta.
maski, deputada cnrt konkorda governu husu or tanba normál iha kualkér governu no tuir lei jestaun finanseiru no alterasaun  enkuadramentu finanseira.
“la’ós hanesan agora dadaun governu ne’e mai husu osamentu retifikativu ne’ebé que ita halo programa sira ne’ebé la estipuladu iha oje 2022, maibé programa sira  ne’ebé maka mosu tanba de’it lista kompra iha kampaña eleisaun prezidensiál,” nia afirma.
nune’e, husu ba governu orsamentu retifikativa karik aprova governu tau osan hodi normaliza folin sasan ne’ebé sae iha timor liuhosi fó subsídiu  atu povu bele sente katak bele fó benefisu ba povu no hasae ezekusaun  iha kapitál dezenvolvimentu sira.
“halo taxa ezekusaun ne’ebé mak di’ak atu ita mós bele hadia ita nian ekonómia tanba ita haree ezekusaun ne’e hakdasak tebes,” nia afirma.
pd husu interven presu sasan 
entretantu, prezidente partidu demokrátiku (pd), mariano assanami sabino, husu governu tenke foti asaun ida hodi rezolve krize ekonómiku halo intervesaun merkadu tanba folin presu mundiál ne’ebé sae makas afeta ba povu timor-leste.
deputadu pd, mariano assanami sabino. egas cristóvão
tanba ne’e,  nia husu governu tenke utuliza orsamentu retifikativu hodi haree ona medida ruma halo intervensaun hodi rezolve ketaun ne’e atu labele afeta ba povu ki’ik nia moris.
“ba ha’u urjensia governu tenke rezolve maka folin prezu nesesidade bazika ne’ebé sa’e makas hodi halo intervesaun,” assanami rekomenda.
bankada pd apresia ho hanoin ida katak importante tebes tenke tau hamutuk enérjia no forsa ita hodi buka solusaun ba kestaun krize ba presu mundiál hodi labele afeta makas ba povu kiik sira nia moris.
pm agradese pn
primeiru ministru (pm) taur matan ruak. francisco sony
entertantu, primeiru-ministru, taur matan ruak, apresia no agradese ba deputadu sira iha durante diskusaun jeneralidade, hodi hatutan  governu rejista preokupasaun deputadu sira nian no prontu hakle’an iha diskusaun espesialidade iha loron tersa no kuarta mai.
proposta or ho montante billaun $1,129, ne’ebé prevee ba transferénsia públika $1,837,634.189, bens no servisu $466,877.382, kapitál dezenvolvimentu $390,177.399, saláriu no vensimentu $250,537.130 no kapitál menór $41,914.097.
orsamentu retifikativu ne’e mai ho medida  13  mak hanesan; 
1) atribuisaun osan fulan da-13 ba kada família (exeptu funsionáriu públiku sira; 
2) projetu uma kbiit laek plus; 
 3) bolsu estudu ba mellór graduado estudante; 
4) kriasaun fundu veteranu; 
5) programa maundobra ba postu administrativu (pemopa); 6) harii sede ba arte marsiál no rituál; 
7) programa eskola iha uma (home school; 
8) oferese  internet gratuitu ba eskola sira hahú hosi eskola infantil to’o ensinu superior;
 9) buka empregu ba mellór alunu universitáriu sira; 
10) estabelesimentu sekretaria ba asuntu traballadór esteriór no komunidade timoroan iha diáspora; 
11) revitaliza kafé no subsídiu ba kafé laku-teen; 
12) subsídiu akomodasaun ba pntl no f-fdtl;
13) pagamentu  renumerasaun pntl nian ho rejime salariál foun.
diretór ezekutivu interinu asosiasaun halibur difesiénsia matan timor-leste (ahdmtl), gabriel de sousa, informa iha tinan 2022 ne’e ahdmtl labele rekolla dadus ema ho defisiénsia matan iha baze.
notísia relavante: mssi sei harii konsellu nasionál responde pan ba ema ho defisiénsia
“tinan ne’e, ami-nia atividade rekolla dadus ema ho defisiénsia matan iha munisípiu sira paradu tanba osan la to’o. nune’e mós atividade halo advokásia ba munisípiu labele la’o, la’ós la la’o hotu, maibé iha munisípiu balun la’o ne’ebé apoiu hosi parseriu sira,” nia dehan ba jornalista sira, hafoin hasoru malu ho ministro da presidência do conselho de ministros, fidelis manuel leite magalhães, iha palásiu governu, dili, kinta ne’e.
iha tinan ne’e, mssi liuhosi institutu seguransa sosiál (iss) fó de’it orsamentu $44,504,046 no tinan 2021 fó orsamentu $603,296,058, entaun hosi montante ne’e hodi aluga uma ba ema ho defisiénsia matan feto no mane inklui ho eskritóriu ahdmtl nian ne’ebé agora uza daudaun ne’e.
“osan ne’e la sufisiénte tanba seidauk haree ba ita-nia funsionáriu ne’ebé halo servisu, nesesidade membru iha koléjiu (asrama) no mós ba transporte ba sira (estudante defisiénsia) hodi asesu ba eskola loro-loron,” nia dehan.
tanba ne’e, ekipa ahdmtl mai direita hasoru ministro da presidência do conselho de ministros, hodi hato’o preokupasaun ne’e, nune’e bele aloka osan atu bele reforsa orsamentu hosi mssi nian ba ahdmtl.
aleinde ne’e, ahdmtl mós planu sei hasoru ho ministériu justisa no ministériu edukasaun juventude no desportu (mejd) atu fó hanoin nafatin ba asuntu ema ho defisiénsia sira.
antes ne’e, eis diretór ezekuitvu asosiasaum halibur defisiénsia matan timor-leste sesante, gaspar afonso, hateten tinan ne’e ahdmtl simu osan hamutuk $44,504 046 no tinan kotuk simu osan $ 603,296.058.
“tinan ne’e, ami labele halo atividade barak tanba osan kiik tebes entaun osan hirak-ne’e ami hodi halo de’it ba aluga fatin ba labarik sira no nesesita nesesidade ahdmtl,” gaspar afonso hateten.
tuir dadus, membru asosiasaun halibur difesiénsia matan timor-leste (ahdmtl) iha timor-leste hamutuk 14,828.
notísia relavante: mssi ho ms halo konsultasaun nível ministeriál ezbosu pan ba ema ho defisiénsia
 ministériu saúde relata, kazu  detetadu foun ohin 56, rekuperadu  118  no kazu ativu 839.
“kazu detetadu foun  ohin 56,  rekuperadu 118,  no  ativu 839,” refere nota ne’ebé agência tatoli asesu, kinta ne’e.
nune’e, hahú 21 marsu 2020 to’o 24 fevereiru 2022  iha kumulativu kazu konfirmadu 22.584 no óbitu 126.
hosi horisehik mai ohin, laboratóriu nasionál saúde halo teste pcr 285,  kompostu vijilánsia sentinela laiha, rastreiu ba kontaku 106, rastreiu aleatóriu 130, viájen internasionál 48,  follow up iha kuarentena ida.
alende ne’e, totál teste pcr ne’ebé halo iha 22 fevereiru 2022   iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 150 hanesan maubisse 22, maliana sia, viqueque laiha , suai 10, baucau haat , ermera laiha, raeoa  11, hngv 74,  lautém laiha, vera cruz laiha no manufahi 30.
populasaun elijível tinan 18 ba leten, ne’ebé simu ona vasina to’o iha loron 24 fevereiru  2022  , tuir sistema informasaun saúde iha ministériu saúde, hanesan kumulativu 1ª doze iha dili (88,3%) no kumulativu 2ª doze iha dili (82,9%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 71,7 %.
hosi insidénsia covid-19 iha timor-leste, durante loron hitu ikus maka 4,2/100 mil abitante,
iha loron  24, fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 23 , baixa ho covid-19  hamutuk 18.no baixa tanba covid-19 na’in lima ho sintomas moderado.
covid-19: óbitu ida, pozitivu 43 no kazu ativu 901
povu timor-leste (tl) hein katak futuru prezidente repúblika ne’ebé mak sei eleitu iha períodu 2022-2027, atu bele aselera dezenvolvimentu nasaun ho di’ak liután.

autoridade lokál, wilson nivio maria pereira mendonça. foto tatoli/mirandolina barros soares
“ami nian esperansa ba futuru prezidente ne’ebé povu fó fiar atu ba oin hadia sistema nasaun, liu-liu iha lei. nune’e bele aselera dezenvolvimentu hodi la’o ho di’ak iha ita nian nasaun ne’e”, hateten xefi suku maubisse villa, munisípiu ainaru, wilson nivio maria pereira mendonça ba jornalista iha maubisse vila, sábadu ne’e.
nia hatutan, votu iha povu nia liman, ukun mos iha povu nia liman, depende sé mak povu fó fiar hodi sai prezidente atu lori nasaun timor-leste ba oin.
“tanba ne’e mak, sé de’it mak sai aman ba nasaun ne’e, tau importansia ba interese nasaun nian, liu-liu ba dezenvolvimentu sai di’ak liutan,” nia afirma.
domingas mendonca nu’udar povu. foto tatoli/mirandolina barros soares
alende ne’e votante, domingas mendonca dehan, sé de’it mak eleitu presiza tau atensaun ba edukasaun no povu nian moris di’ak.
“ha’u husi maubisse, aldeia sara. ha’u ho ha’u nia kaben no oan sira la’o husi uma mai to’o sentru votasaun, oras rua ho balun tanba hakarak hili prezidente ne’ebé di’ak iha futuru”, nia dehan.
alberto madeira de andrade nu’udar povu. foto tatoli/mirandolina barros soares
parte seluk, votante alberto madeira de andrade, maske ho kondisaun difisiensia tenke la’o ho ai-tongka ba sentru votasaun eskola bázika sentrál maubisse vila hodi ezerse direitu.
alberto madeira de andrade nu’udar vítima torturasaun husi militár indonézia, ho idade 76, husi aldeia hato-fae, suku maubisse vila, munisípiu ainaru, la’o ho ai-tongka ne’ebé hetan ajuda husi família lori nia ba to’o sentru votasaun.
nia dehan, nu’udar sidadaun tenke vota. tanba tl ukun rasik an ona. “ita tenki vota, tanba hakarak duni ita nia rain ba moris di’ak”, nia hatete. nu’udar povu, nia hein katak prezidente ne’ebé mak eleitu sei tau matan ba povu.
postu administrativu maubisse, munisípiu ainaru, iha totál eleitór 6.771 ne’ebé mai husi suku sia, aldeia 62. eleitór sira ne’e hetan resensiamentu husi sekretariadu tékniku administrasaun eleitorál (stae) hodi tuir votasaun.
kandidatu prezidente repúblika períodu 2022-2027 ho númeru sorteiu 16, mariano assanami sabino lopes, domingu ne’e realiza atividade kampana ba dala-haat (4) ho tipu mkampaña aberta ne’ebé realiza iha suku holsa, postu adminístrativu maliana, munisípiu bobonaro.

kandidatu prezidente repúblika períodu 2022-2027, mariano assanami sabino lopez. sérgio da cruz.
assanami hateten, bainhira povu fó fiar asume kargu hanesan xefe estadu mak sei promove diálogu ho governu oinsá mak bele kria polítika ne’ebe di’ak atu mordeniza instituisaun falintil-forsa defeza timor-leste (f-fdtl) liuhosi kapasitasaun rekursu umanu hodi bele servi ba instituisaun ho estadu, nune’e bele asegura soberania timor-leste hahú hosi fronteira rai-maran, tasi no lalehan.
“ita hakarak forsa ida-ne’ebé forte no forsa ida-ne’ebé moderna hodi hola parte mós iha prinsípiu no hola parte mos iha rejionál sira, katak ne’e tenke servisu hamutuk ho nasaun sira hanesan indonézia ho austrália nomós nasaun viziñu, nune’e ita bele kontrola ita-nia tasi no lalehan, ita hakarak forsa ida-ne’ebe sai lutu nasaun no labele sai forsa ida-ne’ebé fó ameasa fali ba povu,” nia hateten.
aleinde ne’e, assanami mós promote sei kria polítika negósiu estranjeiru di’ak atu destaka embaxadór iha nasaun hotu-hotu hodi bele dada investidór internasionál sira atu mai investe iha timor-leste no fó oportunidade ba governu atu uza kompañia estadu nian ba investe fali rekursu alternativa sira iha rai-li’ur, nune’e bele hatama reseita ba nasaun hodi hasa’e ekonomia rai-laran.
nune’e, nia dehan, bele kria kampu traballu ba juventude millennial hó saláriu ne’ebé adekuadu no hasa’e saláriu mínimu funsionáriu sira-nian hanesan profesór, médiku no seluk tan tanba saláriu báziku atuál la sufisiente ba funsionáriu sira atu goza no atende nesesidade uma-laran no prepara ba oan sira-nia futuru.
“ita hotu-hotu bele sente katak rai ida-ne’e, rai numeru um (1) iha país ida-ne’e. tanba ne’e, ita hakarak polítika diplomásia ida-ne’ebe bele hametin liután relasaun ho nasaun maun-alin cplp ho nasaun sira-ne’ebe viziñu liu-liu indonézia ho austrália no nasaun sira-ne’ebé amigu ho ita hanesan amérika no xina,” nia dehan.
assanami promote sei promove diálogu ho governu hodi kria polítika ida atu fasilita banku kréditu ida-ne’ebe halo lalais, nune’e povu bele fila-liman liu-liu joven sira-ne’ebé iha inisiativa atu loke insdústria no fábrika, nune’e bele hadi’a povu ekonomia no halakon pobreza iha timor-leste.
bainhira asume kargu nu’udar xefe estadu, nia hakarak odomatan palásiu prezidente bairru pite tenke nakloke tomak ba ema hotu, hodi nune’e bele povu nia preokupasaun hodi bele kontrola no tun direta ba haree negosiante sira-ne’ebe fila-liman hanesan faan katupa, ikan no negosiante ambulante sira iha tasi ibun atu bele hatene kondisaun real ne’ebe sira enfrenta.
nia sei propoin ba governu atu konstrui sintina públiku iha dalan ninin, nune’e bele fasilita ema hotu labele soe fo’er iha ai-laran tuan arbiru de’it ho trata povu nia dignidade hanesan ema ne’ebe sivilizadu.
ekipa susesu kandidatu numeru sorteiu 16 iha munisípiu bobonaro, julio carvalho caeiro, husu ba ekipa sira iha baze atu esforsu hodi servisu makaas liután hodi bele fó vitória ba mariano aasanami sabino lopes iha eleisaun prezidensiál 2022, nune’e bele konkretiza kandidatu nia mehi atu bele implementa programa sira-ne’ebe trasa ona.
ekipa susesu kandidatu prezidente republika numeru sorteiu 16 husi munisipiu bobonaro, julio carvalho caeiro. sérgio da cruz.
“maun-alin bobonaro oan sira, tempu to’o ona katak ita hanoin ona ba oin, ita labele garantia ba jerasaun tuan sira tanba sira-nia tempu liu ona. agora, ita-nia tempu atu fó jerasaun foun mak ukun, nune’e nia bele foku liu ba dezenbolvimentu hodi ita hotu bele sente duni ukun an ida-ne’e,” nia dehan.
iha kampaña eleitorál ba loron dalima ne’e, hetan partisipasaun másimu hosi militante no apoiante sira hosi postu adminístrativu atabae, balibo, cailaco, maliana, bobonaro no postu adminístrativu loloto’e.
iha komisiu ne’e hetan mos supervizaun hosi komisaun nasionál eleisaun (cne) no observadór internasionál hosi uniaun europeia (ue) no provedoria direitu humanus no justisa (pdhj) no hetan seguransa másimu hosi polísia nasionál timor-leste (pntl) komandu munisípiu bobonaro hodi haree prosesu hotu, inklui lei eleitorál niaa atu bele fó susesu ba iha kampaña eleitoral ne’e.
 diretora servisu saúde munisípiu (ssm) dili, agostinha segurado, hateten, ekipa saúde munisípiu dili kontinua halo fumigasaun iha área risku dengue hanesan iha postu adminsitrativu don-aleixo, na’in feto, cristo rei, vera-cruz no  metinaro.
“ita kontinua foku halo fomigasaun ba área risku sira hodi prevene moras dengue iha komunidade nia leet. maibé ita haree katak  hafoin halo intervensaun  udan mai fali ona ne’e  susuk tenke mosu fali  ne’e mak dezafiu boot ida ba ita,” diretora ne’e hateten ba jornalista sira iha xanana sport center-bairru grillos-dili, kuarta ne’e.
atu prevene dengue, ministériu saúde hamutuk ho autoridade munisípiu dili  halo sensibilizasaun informasaun  ba  kombate  moras dengue  ba lider komunitariu munisípiu dili atu halo mobiliza komunidade ba jestaun  kontrola lixu.
“kazu aumenta bebeik ne’e ita falla iha intervensaun, maibé presiza mós kontribuisaun komunidade hotu nian atu limpeza jerál hodi prevene dengue iha dili liuliutimor-leste,” nia sujere.
nune’e, apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
iha fatin biban hanesan, sekretáriu adjuntu munisípiu dili, antonio calau moniz husu ba lider komuniatriu sira liuliu xefe aldeia atu fó informasaun ba komunidade sira  hodi  halo limpeza iha sira ida-idak nia hela fatin atu kombate dengue.
entretantu, sekretáriu jerál cruz vermella timor leste, luis pedro pinto, hateten sensibilizasaun informasaun  kona-ba kombate moras dengue  ba lider komuniatriu sira hanesan pilar importante hodi kombate surtu dengue.
pasiente dengue 3.713 no óbitu 44
diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru  to’o horisehik, rejista pasiente dengue 3.713, hosi númeru labarik na’in-44 lakon vida.
maioria kazu ne’e deteta iha munisípiu dili ho totál 2.465 baucau  236, manatuto 169, covalima 126, ermera ho kazu 90, manufahi 155, viqueque 61, ainaro 45, liquiça 106, aileu  85  no bobonaro 44 lautem 126 no raeoa lima .
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 429, klínika fatumeta 239 sentru saúde comoro 840, sentru saúde vera-cruz 202, sentru saúde formoza 409, sentru saúde becora 238, klinika madre eliza ida, sentru saúde atauro 11, sentru saúde metinaro 34 klínika bairru-pité 59, klínika motael na’in-rua no klínika moris foun na’in-ida.
  prevene dengue, ms enkoraja komunidade halo limpeza jerál 
ministru administrasaun estatál (mae), miguel pereira carvalho, hateten governu koordena ona ho ekipa susesu prezidente eleitu atu servisu hamutuk ho ekipa tranzisaun tanba antes ne’e pr eleitu fó sai ona sei konvida bainaka espesiál no líder mundiál balun atu partisipa iha serimónia toma pose ne’e.

 governu aloka millaun $1,6 ba serimónia toma pose pr eleitu
“governu liuhosi komisaun organizadora simu ona karta ida hosi ekipa susesu prezidente eleitu, pedidu rua ne’ebé importante mak primeiru husu komisaun atu servisu hamutuk ekipa tranzisaun. segundu membru bainaka sira-ne’ebé mak prezidente eleitu temi, atu bele inkorpora iha komisaun organizadora bele halo nomeasaun ne’ebé integra, nune’e ami diskute hela preparativu tanba sei konvida bainaka espesiál no líder mundiál balun,” miguel pereira carvalho hateten ba jornalista sira hafoin ramata enkontru ho prezidente repúblika, francisco guterres ‘lú olo, iha palásiu prezidensiál nicolau lobato, bairru pite, segunda ne’e.
nia hateten, xefe estadu, xefe governu no prezidente parlamentu nasionál timor-leste mak sei konvida nia ómologu sira iha mundu.
aleinde ne’e, governante ne’e informa, serimónia toma pose ba prezidente eleitu periódu 2022-2027 no isár bandeira ne’e governu prevee ona orsamentu millaun $1,6. 
“ba serimónia toma pose ba prezidente repúblika eleitu tinan ida-ne’e, governu planea ona orsamentu hamutuk millaun $1,6 no montante ida ne’ebé ki’ikliu kompara ho toma pose iha tinan 2012 no 2017. hanesan ita hatene momentu ne’eba ita-nia estadu gasta millaun $6,” nia dehan.
biban ne’e, ministru mae akompaña hosi ministra negósiu estranjeiru no kooperasaun (mnek), adaljiza magno, relata ba xefe estadu atuál kona-ba preparasaun komisaun organizadora ba serimónia toma pose pr eleitu no komemorasaun loron restaurasaun indepedensia 20 maiu 2022.
“ami hanesan komisaun organizadora ba eventu rua mai ko’alia ho prezidente repúblika kona-ba komisaun planea no organiza daudaun atu realiza serimónia toma pose ba prezidente repúblika eleitu iha 19 maiu kalan fahe rua ne’ebé sei realiza iha tasi-tolu. depois iha 20 maiu sei realiza serimónia isár bandeira iha palásiu prezidente,” nia hateten
komisaun organizadora ko’alia preparativu inklui nesesidade atu koordena ho ekipa tranzisaun pr eleitu, ne’ebé haruka tiha ona karta ba pr atuál no komisaun atu bele integra hodi halo preparasaun ba eventu rua refere.
ba preparasaun toma pose iha tasi-tolu la’o fulan ida ona no antes konklui kampaña eleitorál ba eleisaun prezidensiál segunda volta ne’ebé harii ona tenda ho preparativu sira seluk.
“preparasaun agora bele atinje ona 30% no sei garante konklui antes tama ba loron serimónia toma pose ba pr eleitu,” nia hateten.
durante sorumutu ho pr atuál, komisaun organizadora mós ko’alia kona-ba baniaka sira hosi rai-li’ur.
“ami mós ko’alia kona-ba konvidadu sira atu tuir selebrasaun toma pose no informasaun detallu sei informa ba ita bo’ot sira iha tempu tuir mai. tan ne’e, fiar katak iha semana ne’e nia laran konvite sei fó sai ona,” nia dehan.
enkuantu komemorasaun 20 maiu ne’e, komisaun organizadora aloka orsamentu rihun $400 hodi realiza serimónia isár bandeira iha dili no munisípiu sira iha timor-leste.
diresaun nasionál saúde públika liuliu departamentu vijilansia epidemolojia iha ministériu saúde, hahú fulan-janeiru to’o horisehik, rejista pasiente dengue hamutuk no labarik na’in-50 mak mate. 
“situasaun kazu dengue iha timor-leste hosi janeiru mai too horiseik hamutuk kazu 4.174 no kumulativu óbitu na’in 50,” refere nota ne’ebé agência tatoli asesu, kuarta ne’e. 
maioria kazu ne’e deteta husi munisípiu dili ho totál 2.808, baucau  251, manatuto 172, covalima 135, ermera 118, manufahi 167, viqueque 69, ainaro 45, liquiça 113, aileu  87  no bobonaro 53, lautem 153 no raeoa lima.
munisípiu dili nafatin rejista kazu ne’ebe a’as iha hahu hosi fulan abril 2022 ho totál kazu 2.804, kompsotu hosi postu administrativu dom-aleixo iha 1.630, cristo-rei 454, vera-cruz 299 no nain-feto na’in-363.
entretantu, fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 480, klínika fatumeta 268, sentru saúde comoro 1.008, sentru saúde vera-cruz 204, sentru saúde formoza 488, sentru saúde becora 244, klinika madre eliza ida, sentru saúde atauro  11, sentru saúde metinaro 40, klínika bairru-pité 59 no klínika motael na’in-rua no klínika moris foun ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: pasiente sa’e ba 4.148 no óbitu na’in-50
 vise-ministru saúde, bonifácio ‘maucoli’ dos reis, segunda ne’e,  hala’o abertura ba serimónia formasaun resiklajen ba sistema saúde eletrónika district health information sistem (dhis2) no timor-leste health information system (tlhis-2) ba tinan 2022.
objetivu prinsipál formasaun resiklajen ba sistema eletronika ne’e maka atualiza mudansa, armoniza ba sistema, familiariza ba pesoál sira, nune’e bele garante kualidade no konfiabilidade ba dadus iha futuru.
biban ne’e, vise-ministru saúde maucoli kongratula gabinete polítika, planeamentu no kooperasaun saúde hamutuk ho parseiru organizasaun mundiál iha timor-leste ho esforsu tomak hodi bele realiza eventu formasaun resiklajen ba pesoál sistema informasaun saúde iha nível sentrál no munisípiu sira.
vise ministru saúde, bonifácio ‘maucoli’ dos reis. imajen/espesiál
“dadus nu’udar informasaun no evidénsia ida-ne’ebé importante tebes. ho dadus maka ita bele elabora planu, estratéjia, hala’o monitorizasaun, avaliasaun no supervizaun, ho dadus maka ita hatene dezempeñu ba ita-nia indikadór sira hodi determina ninia base-line, kobertura no atinjimentu iha prestasaun. ho dadus maka ita bele prepara no elabora proposta ba pedidu ruma,” governante ne’e hateten liuhosi nota ne’ebé agência tatoli asesu, tersa ne’e.
teorikamente dadus iha forma rua, maka hanesan, dahuluk, dadus ida-ne’ebé hetan iha komunidade nia leet liuhusi atividade sensu populasaun, peskiza, sondajen, levantamentu, inkéritu iha komunidade nia leet. ezemplu ida maka peskiza demográfiku no saúde.
daruak, dadus ida-ne’ebé hetan hosi fasilidade saúde hanesan relatóriu mensál, trimestrál no anuál ne’ebé mai husi kompilasaun no akumulasaun hosi atividade sira-ne’ebé hala’o iha vizita saúde na família, siscа, atividade outreach, klínika móvel, postu saúde, fasilidade saúde privadu, sentru saúde, servisu saúde munisípiu no óspital sira.
dezde restaura independensia, ministériu saúde liuhusi dsis ne’ebé hanaran departamentu estatístika no informasaun saúde dezenvolve ona sistema informasaun saúde oioin hodi bele hetan dadus ne’ebé garante nia kualidade.
maibé, realidade hatudu katak durante tinan barak nia laran pratikamente utiliza sistema manuál, hahú husi distribuisaun ba formuláriu, prenximentu, tabulasaun no kompilasaun iha nível postu saúde, sentru saúde, servisu saúde munisipiu no óspital sira.
prosesu ne’e presiza tempu barak no hasoru dezafiu no konstranjimentu oioin ne’ebé bele fó impaktu ba kualidade, konfiabilidade no validade ba dadus.
iha parte seluk seidauk armoniza iha sistema saúde úniku, nune’e hamosu paralelizmu iha sistema relatóriu no dala ruma hamosu dadus ne’ebé la hanesan hodi difikulta pesoál saúde ba ninia utilizasaun.
“hau kontente tebes atu haree ba sustentabilidade no viabilidade ba implementasaun ho susesu dhis-2 bazeia ba sistema nasional informasaun eletróniku ba saúde no kobertura sistema informasaun saúde timor-leste (tlhis) iha timor-leste laran tomak,”  governante ne’e akresenta.
governante ne’e afirma iha espetativa nafatin katak, bainhira aborda sistema informasaun saúde elekróniku, presiza mos aborda ninia teknolojia ba dijitalizasaun ka 𝑠𝑜𝑓𝑡𝑤𝑎𝑟𝑒 ne’ebé ajuda tebes pesoál saúde sira hodi halo kompilasaun no tabulasaun dadus, ajuda mós pesoál sira iha kálkulu estatístika, análiza no interpretasaun ba rezultadu dadus.
nune’e, vise solisita ba partisipante sira hotu atu iha espiritu kolaborativu no ativu tuir formasaun resiklajen ida-ne’e hodi atualiza, familiariza no kontestualiza diretamente koñesimentu no abilidade, hodi mellora kualidade ba dadus iha nível fasilidade sira hotu hanesan postu saúde, sentru saúde, servisu saúde munisipiu no óspital sira.
ms mós sujere no rekomenda atu formasaun resiklajen ida-ne’ebé bele integra hamutuk ho planu formasaun husi institutu nasional saúde(ins) nune’e bele iha kontinuidade no sustentabilidade iha futuru.
“hakarak atu hato’o ami nia rekoñesimentu no agradesimentu dala ida tan ba organizasaun mundial saúde, partikularmente ba doutór arvind mathur ne’ebé prontu nafatin atu apoia ministériu saúde ba estabelesimentu no implementasaun sistema dhis-2 no sistema informasaun saúde iha timor-leste,” nia agradese.
partisipa iha serimónia ne’e maka, diretór gabinete planu polítika kooperasaun saúde, narcisio fernandes, reprezentante ajénsia nasaun unida, parseiru dezenvolvimentu, doador, ngo nasionál no internasionál, unicef, phd, hai, ausaid, catalpa, no seluk tan.
kandidatu prezidente repúblika períodu 2022-2027 ho númeru sorteiu 14, josé ramos horta, manán iha munisípiu aileu ho votu 16.431 no  kandidatu francisco guterres lú olo segundu lugar iha sentru votasaun 73 no estasaun votu 80.

iha munisípiu aileu segundu lugar hetan husi kandidatu francisco guterres lú olo ho votu  4.760, armanda berta dos santos (2.848), mariano assanami sabino lopes (1.737), lere anan timur (616), martinho gusmão (264), isabel da costa ferreira (257), anacleto bento pereira (214), constância pinto (166), maria elena lopes de jesus pires (158), felizberto araújo duarte (148), hermens da rosa correira barros (100), virgílio da silva guterres (82), rogeiro tiago lobato (79), antero bendito da silva (52) no  maria angela freitas (29).
tuir kontajen hosi ofisiál   sekretáriadu tékniku adminitrasaun eleitorál (stae) munisípiu aileu, rejista totál votu nulu 526, branku (134), reklamadu ha’at (4) no rezeitadu laiha.
munisípiu aileu iha sentru votasaun 73 ho estasaun votu 80, hetan observasaun hosi fiskál kandidatu sira, komisaun nasionál eleisaun (cne, siglá portugés), no hetan seguransa másimu hosi polísia nasionál timor-leste (pntl).
sekretariadu tékniku administrasaun eleitorál (stae) rejista total 852.500 eleitór  iha territóriu nasionál  no diaspora 7.113.
total 852.500 eleitór  iha territóriu nasionál  ne’e mak husi munisípiu dili iha eleitór 190.710,  aileu (33.603), ainaro (45.833),  baucau (96.207), bobonaro (70.283), covalima (47.807),  ermera (82.714), lautém  (48.012), liquiça (50.987), manatuto (35.603), manufahi (40.825), viqueque  (58.421) no raeoa iha eleitór 51,495.
eleitór  iha  territóriu diaspora ho total 7.113 mak husi  australia ho total eleitór  1.487, koreia do sul  (1.277), englaterra (2.229), irlandia do norte (1.264) no 856 eleitór rejista iha portugal.
universidade da paz (unpaz) halo ona pagamentu inzensaun propina semestre par ba estudante ativu hamutuk 9.167.
“pagamentu subsídiu propina ne’ebé universidade realiza ba estudante sira iha faze rua, dahuluk realiza ona ba estudante ativu 9.167 no daruak sei halo ba estudante finalista 1.200,” reitór unpaz, adolmando amaral, informa ba agência tatoli, iha kampus unpaz, osindo 1 manleuanan, segunda ne’e.
pagamentu propina faze dahuluk ba estudante ativu sira atinje ona 80%, hafoin ramata maka parte universidade sei haree estudante finalista sira, tanba antes ne’e lista submete ona ba ministériu ensinu superiór siénsia no kultura (messk).
 mf realiza pagamentu inzensaun propina faze daruak ba estudante 66.106
lista daruak ne’ebé universidade submete ba governu, inklui mós ho lista estudante finalista sira, tanba ne’e osan ne’ebé ministériu finansa (mf) transfere mai konta bankária universidade mós konta ho estudante finalista sira hotu.
“tanba ne’e ita atende uluk estudante ativu sira lai, kuandu hotu ona maka ita sei ba foti fali osan hodi atende fali estudante finalista sira,” nia akresenta.
pagamentu propina ba estudante unpaz, la bazeia ba deklarasaun governu, kada estudante sei hetan $150 tanba lista ho propina ne’ebé maka aplika iha kada universidade la hanesan.
aleinde ne’e, unpaz ninia pagamentu propina boot liu, kada semestre $135, ne’ebé estudante sira sei asesu tuir propina kada semestre.
“ezemplu fakuldade ekonomia, direitu no siénsia umana, sira hetan propina kada semestre $110 de’it, ne’ebé universidade sei selu tuir nafatin valór propina ne’ebé maka aplika ona iha kada fakuldade,” nia tenik.
enkuantu, valór subsídiu ne’ebé governu liuhosi mf transfere ona ba konta bankária unpaz hamutuk $1.152.835, ne’ebé orsamentu ne’e mak sei uza hodi halo pagamentu ba estudante ativu 9.167 inklui estudante finalista 1.200.
governu liuhosi ministériu petróleu no minerál (mpm) hamutuk ho autoridade nasionál petróleu no minerál, segunda ne’e, koordena mekanizmu implementasaun subsídiu kombustível ba oporadór transporte rodaviáriu, aereu no marrítima, inklui operadór postu kombustível 59 ne’ebé iha lisensa.
kestaun ne’e liga ho dekretu-lei númeru 18/2022 kona-ba atribuisaun subsídiu kombustível ba operadór transporte rodoviáriu públiku, transporte aéreu no marrítimu nasionál, inklui adkirente kombustível destinadu ba atividade agríkola no piskatória, ne’ebé tempu badak governu sei implementa.
“enkontru ohin atu disemina no buka informasaun hosi operadór ka postu estabelesimentu, oinsá bele elebora di’ak ami-nia mekanizmu atu implementa dekretu-lei númeru 18/2022 kona-ba subsídiu ba oporadór transporte rodaviáriu, aéreu no marrítima,” diretór diresaun downstream anpm, nelson de jesus, hateten, iha suai room, timor plaza.
 estasaun hotu simu troka voucher subsídiu kombustível ba transporte públiku 
bazeia ba peskiza ne’ebé anpm halo, folin gazolina normál $1,08 maibé daudaun sa’e ba $1,35, ho nune’e mekanizmu fahe subsídiu kombustível maka kada benefisiáriu lori voucher ba estasaun kombustível no tuir selu presu normál $1,08, enkuantu restu governu mak selu hanesan subsídiu.
“tanba voucher ne’e postu abastamentu sira sei lori fali anpm hodi halo kalkulasaun ho dadus ne’ebé ami iha, hafoin haruka ba ministériu sira ne’ebé emite voucher, nune’e ministériu bele selu ba postu abastamentu kombustível sira,” diretór akresenta.
iha implementasaun dekretu-lei ne’e, anpm nia knaar mak halo verifikasaun no rekolla postu abastamentu kombustível sira-nia dadus loron-loron, nune’e to’o loron implementasaun bele selu ho justu.
ba kestaun ne’e, anpm hamutuk ho ministériu agrikultór no peska (map) no ministériu transporte no komunikasaun (mtk) simu dadus atu uza presu ida de’it iha estasaun kombustível hotu no sei introdús iha diploma ministeriál hodi sai baze legál.
“transporte rodoviáriu sira ne’ebé sei hetan voucher sei hakarek númeru plat kada transporte, hafoin enxe mina no ba sira seluk hanesan aéreu no marrítima ita sei tau hotu risku, ne’ebé sei la bosok estasaun kombustível sira,” nia esplika.
iha biban hanesan, diretór irmão timor fuel hosi rejiaun administrativa espesiál oé-cusse ambeno (raeoa), julio mak, konsidera inisiativa ne’e di’ak tanba bele ajuda povu sira maibé iha difikuldade oituan tanba ne’e presiza iha koordenasaun.
“ami-nia difikuldade mak transporta kombustível hosi dili bá oé-cusse liuhosi tasi, daudaun ne’e folin karun tebes, uluk ami tula tonelada 70 hosi dili bá oé-cusse ho kustu $9.000, maibé agora sa’e ba $20.000. entaun ami fa’an fali ne’e bele to’o $2, maibé governu fasilita ami liu terrestre ne’e di’ak,” nia dehan.
daudaun ne’e, presu kombustível ne’ebé fa’an kombustível iha oé-cusse, gazoleu $1,55 no gazolina $1,45.
atividade diseminasaun dekretu-lei ne’e partisipa mós hosi ministru petróleu no minerál, víctor da conceição soares, ministru transporte no komunikasaun, josé agostinho da silva, inklui diretór no tékniku sira hosi ministériu no anpm.
ministériu saúde (ms) relata, kazu detetadu pozitivu  foun na’in-neen, rekuperadu laiha no kazu ativu 15.
“ohin kazu detetadu foun   neen , rekuperadu la iha, no kazu ativu 15,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu ohin  ne’e.
nune’e, hahú 21 marsu 2020 to’o 07 abril 2022  iha kumulativu kazu konfirmadu 22.842 no óbitu 130.
hosi horisehik mai ohin, laboratóriu nasionál saúde halo teste pcr  495,  kompostu vijilánsia sentinela laiha, rastreiu ba kontaku laiha, rastreiu aleatóriu 131, viájen internasionál 364, follow up iha kuarentena laiha.
alende ne’e, totál teste pcr ne’ebé halo iha 06 abril 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 58 hanesan maubisse laiha, maliana laiha, viqueque tolu, suai 12,  baucau laiha ermera laiha, raeoa laiha, hngv  38, lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 03 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (89,6%) no kumulativu 2ª doze iha dili (84,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 73,2%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  07 abril  marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu la iha baixa ho covid-19 la iha.
covid-19: kazu detetadu pozitivu foun laiha no kazu ativu sia
comoro child and youth center (ccyc), sesta (11/02) ne’e atribui sertifikadu ba joven 96 ne’ebé finaliza ona sira-nia formasaun ba periódu 2021, iha programa inglés, komputadór, portugués no programa live skill basic education (lsbe).

“atividade ba ohin loron nian distribui sertifikadu ba formandu hamutuk 96 ne’ebé durante ne’e sira tuir formasaun loloos ne’e fulan tolu, maibé prezudika ho rezolusaun ne’ebé governu hasai iha periódu 2021, entaun ohin sira foin finaliza sira-nia formasaun,” jestór programa comoro child and youth center (ccyc), délio mali lopes, informa ba agência tatoli, hafoin atribui sertifikadu ba formandu sira iha salaun ccyc, comoro, dili, sesta ne’e.
formasaun ne’ebé eziste iha ccyc ne’e formandu sira-nia formasaun durante fulan tolu (3), maibé realidade ba iha periódu 2021 nian ho akontesimentu ne’ebé iha kuaze sira-nia prosesu aprendizajen la’o to’o fulan lima (5).
“tanba, dala ruma sira-nia aula la’o semana ida no rua, governu hasai rezolusaun hodi hapara fali atividade, hafoin ida-ne’e formasaun kontinua la’o mak to’o ohin loron ita-nia formandu sira konsege finaliza ona sira-nia prosesu aprendizajen iha sentru ne’e,” nia dehan.
nune’e, ho atribui sertifikadu ne’e, ccyc kontinua esforsu hodi enkoraja nafatin formandu sira, karik abilidade ne’ebé sira hetan iha ccyc ne’e seidauk natoon ba sira.
entaun, oinsá sentru iha poder atu enkoraja nafatin sira, hanesan iha atividade seluk ne’ebé sira la konsege aprende durante fulan hirak nia laran, hodi ida-ne’e oinsá bele motiva fali sira atu sira bele partisipa nafatin, nune’e sira bele dezenvolve di’ak liután sira-nia abilidade.
formanda iha área live skill basic education (lsbe), leopoldina barreto, sente kontente no agradese ba ccyc tanba bele fahe ona esperiénsia kona-ba lsbe durante prosesu aprendizajen nia laran.
“ha’u sente kontente tanba durante prosesu apredizajen buat barak mak ami aprende ona, liuhosi sira-nia esperiénsia ne’ebé sira iha hodi transforma ona mai ami. maske uitoan maibé ami bele komprende,” nia dehan.
entretantu, formandu sira ne’ebé ohin simu sertifikadu ne’e hamutuk 96 ne’ebé kompostu hosi área portugués 16, komputadór 21, inglés 47 no lsbe 12, ne’ebé tuir formasaun durante fulan lima (5) iha ccyc.
governu xina oferese millaun $1 ba programa ai-han mundiál (wfp, sigla inglés) hodi halo akizisaun pakote ai-han nutrisaun hanaran super cereal tonelada 500 hosi nasaun europa hodi apoiu programa má nutrisaun iha timor-leste.
“pakote super cereal sei to’o ona iha aeroportu internasionál nicolau lobato, comoro iha tempu badak ita sei entrega ba governu timor-leste liuhosi minitériu saúde distribui ba inan isin rua no inan fó susu labarik ne’ebé kategoria má nutrisaun,” reprezentante wfp iha timor-leste, dageng liu, hateten iha edifísiu wfp, caicoli, sesta ne’e.
 labarik tl 47% má nutrisaun krónika
parte saúde koko ona ai-han super cereal ba inan isin-rua no inan fó susu, liuhosi koko sira-nia liman kabun leten haree menus hosi númeru 23 mai kraik nia sei hetan super cereal tanba ida ne’e kategoria tama má nutrisaun.
“ida-ne’e esforsu ne’ebé ita halo hodi kombate má nutrisaun iha timor-leste, tanba wfp fornese asisténsia téknika ba governu timor-leste hodi kombate hamlaha no problema má nutrisaun iha forma saida de’it no estabelese sustentabilidade sistema ai-han tuir planu estratéstiku dezenvolvimentu nasionál 2011-2030,” nia dehan.
nune’e, peskiza ai-han no nutrisaun iha tinan 2020 ne’ebé konduta hosi ministériu saúde, ho apoiu wfp inklui parseiru dezenvolvimentu sira seluk, hatudu katak problema má nutrisaun hanesan rais badak redús hosi 50,2% iha tinan 2013 ba 47% iha tinan 2020.
nune’e, krekas hosi 11% iha tinan 2013 ba 8,6% iha tinan 2020, iha tempu hanesan má nutrisaun ba inan isin-rua kategoria krekas ho prevalénsia redús hosi 27% iha tinan 2013 ba 25% iha tinan 2020.
“prosesu hirak ne’e aliña ho wfp nia prioridade atu hadi’a estudu nutrisaun ba labarik, inan isin-rua no inan fó susu sira liuhosi komunikasaun mudansa hahalok no sósiu inklui apoiu tékniku ba governu,” nia hateten.
sekretaria estadu ambiente (sea) iha trimestre dahuluk (janeiru to’o marsu) ezekuta ona orsamentu jerál estadu (oje) 2022 atinje 18,13% ne’ebé ekivalente ho $436.451,38 hosi totál alokasaun $2.753.596.
“orsamentu ne’ebé ita seidauk ezekuta tanba prosesu konkursu sira ne’e seidauk konklui, foin servisu haat mak finaliza konkursu, maibé kompañia seidauk oferese relatóriu entaun ita seidauk halo pagamentu nune’e ezekusaun sei mamuk,” diretór nasionál planeamentu finansa no admnistrasaun sea, domingos mesquita, hateten ba agência tatoli, tersa ne’e.
 oje 2022 ba sea aprova iha espesialidade
nune’e, obrigasaun hamutuk $22.565,50, kompromisu $40.280,35, no totál balansu $2.254.298,77.
nia dehan, durante sira ezekuta oje 2022 laiha dezafiu, tanba oje ne’e kada tinan koloka bazeia ba planu serbisu.
“entaun saida mak ita halo bazeia ba osan ne’ebé iha, tanba ami parte planeamentu iha prinsípiu planeamentu ne’ebé hateten hakerek saida mak halo no halo saida mak hakerek,” nia subliña.
alokasaun ba kategoria saláriu no ventimentu $719.676 ezekuta ona $165.080,92 (22,94%), bens no servisu $1.441.620 ezekuta ona $272.370,46 (23,18%), kapitál menór $177.300 (0%), kapitál dezenvolvimentu $210.000 (0%), no transferénsia públika $205.000 (0%).
sekretariadu tékniku adminitrasaun eleitorál (stae), hamutuk ho komisaun nasionál eleisaun (cne-sigla portugés), kuarta ne’e, distribui ona materiál sensitivu ba eleisaun segunda volta nian ba munisípiu no diáspora.

“ohin, loron 13 abríl ne’e, ita lori halo distribuisaun materiál sensitivu ba munisípiu 12 no rejiaun administrativa espesiál oé-cusse ambeno (raeoa) inklui diáspora,” diretór jerál sekretariadu tékniku adminitrasaun eleitorál (stae), acilino manuel branco, hateten liuhosi serimónia distribuisaun ba materiál sensitivu iha, caicoli, dili.
diretór ne’e haktuir, materiál sensitivu hirak-ne’e sei transposta ba munisípiu no halo verifikasaun hodi halo pakote mak hafoin iha loron 18 abríl mak stae munisipál transporta fali ba sentru votasaun sira iha kada suku no postu administrative sira.
entretantu, nia informa, atu transposta materiál sensitivu ba austrália ne’e materiál hirak ne’e sei rai iha stae no iha 15 abríl mak sei transporta tanba defende ba voo ne’ebé disponível.
“materiál ne’e ita asegura iha ne’e to’o iha loron 15 abríl mak ita transporta hodi halo eleisaun segunda volta nian iha austrália,” nia esplika.
nia informa, kona-ba bulletin votu ne’e,stae kontinua prodús tuir kuantidade eleitór iha eleisaun primeira volta nian no aumenta eleitór foun hamutuk 312 depois sei aumenta prodús tan 10%.
prezidente komisaun nasionál eeleisaun (cne, sigla portugés), josé agostinho da costa belo, kontinua enkoraja eleitór atu tuir eleisaun prezidensiál segunda volta nian iha 19 abríl 2022 ho másimu.
“ho distribuisaun materiál sensitivu ne’e ita tenke korajen nafatin atu eleitór vota ho loloos no partisipasaun ho másimu iha eleisaun,” nia dehan.
liga ba distribuisaun materiál sensitivu ba eleisaun prezidensiál 2022, nia husu timor oan tenke fiar malu no la’o tuir lei no regra ne’ebé iha no husu ba parte seguransa atu koordena malu, karik buat ruma akontese labele tau informasaun iha mídia sosiál.
ministériu administrasaun estatál (mae), miguel pereira de carvalho, hateten eleisaun prezidente repúblika nasaun ida-nian sai importante no tenke fó biban ba eleitór timor-oan sira atu ezerse sira-nia direitu votu ne’ebé konsagra iha konstituisaun.
ho kompromisiu ida-ne’e mak governu hakarak asegura liuhosi operasaun ba iha distribuisun no transporta materiál sira-ne’e ba sentru votasaun hamutuk 1.200 no estasaun votu hamutuk na’in 1.500 iha rai-laran no diáspora nian, no eleitór iha territóriu nasionál hamutuk 859.613.
prezidente konsellu diretiva imprensa nasionál timor-leste, institutu públiku (intl, i.p), jaime fernando correia, hateten atu evita bulletin votu nakles ka noda ne’e, sira husu ba stae atu hasai tiha kaixa para bainhira foti sai bulletin votu labele nakles.
relasiona ho bulletin votu nakles, nia dehan, tanba parte ne’ebé mak tula bulletin votu liu kaixa rua entaun konserteza bulletin votu bele nakles.
brigada sira halo distribuisaun buletin votu no materiál sensitivu eleisaun segunda volta nian iha stae, kuarta (13 abríl 2022). antonio daciparu.
“ida-ne’e, ami husu atu evita tenke hasai kaixa, nune’e bainhira hasai bulletin votu labele nakles. ami rekonese katak iha eleisaun prezidensiál primeira volta iha bulletin votu ne’ebé ho nia medida balun boot no kiik, depois iha livru balun buletin votu to’o de’it tahan 49 no balun liu to’o 51. ne’e ami rekonese no ami hakarak hadi’a tanba tempu badak no ami-nia funsionáriu natoon de’it,” nia dehan.
komandante jerál polísia nasionál timor-leste (pntl), komisáriu faustino da costa, hateten misaun prinsipál balun ne’ebé halibur parte hotu atu halo distribuisaun materiál sensitivu ba munisípiu sira inklui raeoa.
“tanba ne’e, hahú asegura kedas materiál sensitivu hosi fatin ne’e to’o simu rezultadu eleisaun segunda volta nian no mós responsabilidade ida-ne’e autoridade lokál, pntl munisipál inklui sira-ne’ebé iha sentru votasaun nian hotu katak sei asegura di’ak to’o hetan rezultadu finál apuramentu iha cne,” nia dehan.
eleisaun segunda volta ne’ebé sai kontinuasaun ba eleisaun primeira volta nian, nai dehan, karik iha erru ka fallansu balun ita hotu frekuenta hasoru entaun iha oportunidade ne’e ita hamutuk hodi hadi’a no halo di’akliu fali iha ronde dahuluk liubá ne’e.
 ministériu saúde relata kazu detetadu pozitivu foun laiha, rekuperadu ida no kazu ativu 14.
“ohin kazu detetadu foun   laiha, rekuperadu ida no kazu ativu 14,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e. 
nune’e, hahú 21 marsu 2020 to’o 11 abríl 2022  iha kumulativu kazu konfirmadu 22.842 no óbitu 130.
hosi horisehik mai ohin, laboratóriu nasionál saúde halo teste pcr  21, kompostu vijilánsia sentinela laiha, rastreiu ba kontaku laiha, rastreiu aleatóriu laiha, viájen internasionál 21, follow up iha kuarentena laiha
alende ne’e, totál teste pcr ne’ebé halo iha loron 10 abríl 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) hamutukk 45, kompostu hosi maubisse laiha, maliana   laiha, viqueque tolu, suai haat,  baucau laiha,  ermera laiha, raeoa haat, hngv  37, lautém laiha, vera cruz laiha no manufahi laiha.
populasaun elijível tinan 18 ba leten, ne’ebé simu ona vasina to’o iha loron 11 abril 2022  , tuir sistema informasaun saúde iha ministériu saúde, hanesan kumulativu 1ª doze iha dili (89,6%) no kumulativu 2ª doze iha dili (84,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 73,2%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  11 abril  2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu detetadu pozitivu na’in-neen no ativu 15
diretór ministériu solidariedade sosiál no inkluzaun (mssi) covalima, agapito assis, hateten iha trimestre dahuluk ne’e sentru solidariedade sosiál covalima ezekuta verba oje 2022 atinje ona 11%, ne’ebé ekivalente ho osan $7,262 no saldo hela de’it ona $7,232,52.

“orsementu jerál estadu(oje) ba tinan 2022 prevee ba mssi liuhosi sentru solidariedade sosiál  covalima hamutuk $29.480, no hosi orsamentu ne’e ami ezekuta ona 11% iha trimestre dahuluk,” agapito assis informa ba agência tatoli, iha nia knar fatin, suai loro, covalima, kinta ne’e.
governu prevee oje 2022 ba sentru solidasiedade sosiál no inkluzaun (mssi) hamutuk $29.480 no hosi orsamentu ne’e ezekuta ba viajen lokál $2,785 funsionáriu sira-ne’ebé tuir formasuan iha nasionál, enkontru diretór ho funsionáriu koordenasaun servisu ho dirasaun nasionál liu-liu ho pontu vogál, formasaun no semináriu $5,4175, osan extra-ordináriu $150.00, servisu operasionál $1,648, sosa materiál eskritóriu $600.00no outru diversu $1,537.25
tanba ne’e, nia dehan, sentru solidariedade sosiál iha covalima laiha programa seluk kontinua maibé mantein nafatin programa ne’ebé mak hala’o iha trimestre dahuluk, hahú fulan janeiru-marsu.
“ho orsamentu ne’ebé mak ami iha, ba trimestre daruak (abril-juñu) ami kontinua de’it ami-nia programa ne’ebé mak ami hala’o iha trimestre dahuluk nian,” nia hateten.
prezidente parlamentu nasionál, aniceto longuinhos guterres lopes, informa parlamentu nasionál simu notifikasaun hosi ministéiru públiku (mp) atu hasai imunidade deputadu arão noe hodi halo inkeretu.

“iha pedidu ministériu públiku liu hosi prokuradór jerál repúblika husu mai parlamentu nasionál atu foti imunidade deputadu arão noe nian hodi halo inkeretu no iha ne’eba sita liga ho kazu abuzu podér akontese bainhira ezerje hela funsaun hanesan prezidente parlamentu,” aniceto guterres hateten ba jornalista sira iha pn, kinta ne’e
loloos faze ne’e sei iha inkeretu la’os julgamentu tribunál nian seidauk iha, tan ne’e iha hela faze inkeretu ninian, no kazu ne’e parese komisaun antí korrupasaun (cac) halo tiha ona investigasaun no agora ministériu públiku antes haruka ba tribunál halo akuzasaun tenke halo fali inkeretu.
“maibé durante ne’e parlamentu foti deputadu ida-nia imunidade ne’e bainhira akuzasaun prontu ona ho julgamentu atu la’o iha tribunál mak juis sira husu mai parlamentu atu foti imunidade deputadu ida-ne’e nian,” nia dehan.
maibé, nia dehan, agora la hanesan baibain ho ida-ne’e sei konsulta ho asesór jurídiku sira antes avansa ba plenária atu deside foti ka ka la’e ba imunidade iha faze inkeretu iha mp.
prezidente komisaun nasionál eleisaun (cne-sigla portugés), josé agostinho da costa belo, informa cne sei submete lista subvensaun kandidatu prezidente repúblika (pr) períodu 2022-2027 hamutuk na’in-16 ba ministériu finansa (mf) hodi prosesa no halo pagamentu.

 kandidatu pr na&#8217;in-16 sei simu subvensaun $4 kada votu
“ha’u hanoin subvensaun ba eis kandidatu prezidente repúblika 2022-2027 ita prosesa hela no tuir lei bainhira lei dehan hotu-hotu iha direitu. ita la’o tuir ida-ne’e no la haree ba nia boot ka kiik. tanba, sira-ne’ebé la manán hotu-hotu hetan subvensaun, ne’ebé hateten katak kada votu hetan $4 ne’e, ita agora prosesa daudaun. ita prepara ona atu haruka ba ministériu finansa oinsá atu halo pagamentu,” prezidente cne ne’e hateten ba jornalista sira, hafoin hala’o enkontru ho xefe estadu iha palásiu prezidensiál nicolau lobato, bairru pite, dili, segunda ne’e.
nia hatutan, orsamentu ne’e depende ba nia votu maibé kandidatu hotu-hotu sei hetan dolar haat (4) kada votu.
“orsamentu depende votu ne’ebé sira hetan tanba ne’e tékniku liu ita sei haree atu sira ne’ebé manán votu barak liu, sira iha direitu boot liu, no sira ne’ebé manán uitoan sei hetan uiouan. ne’ebé, ha’u hanoin ne’e normál tanba lei dehan $4 kada votu,” nia hateten.
entretarnu prezidente repúblika, josé ramos horta hetan votu 387,145 sei hetan subvensaun hamutuk $1,548,58; prezidente repúblika sesante, francisco guterres “lú olo” ho votu 242,440 sei hetan subvensaun $969,760; atuál ministra solidariedade sosiál no inkluzaun (mssi) armanda berta dos santos ho votu 42,315 sei hetan totál subvensaun $169,260; mariano assanami sabino lopes ho votu 33,550 ho totál subvensaun $134,200; eis tenente jenerál, f-fdtl, tito da costa cristovão ‘lere anan timur’ ho votu 31,640 ho nia totál subvensaun $126,560.
kandidatu prezidente repúblika, anacleto bento perreira ho votu 9,702 sei hetan subvensaun ho nia totál $38,808; kandidatu pr martinho da silva gusmão ho votu 6,373 ho totál subvensaun $25,492; hermes da rosa correia barros ho votu 5,256 ho totál subvensaun hamutuk $21,024.
kandidatu pr isabel da costa ferreira ho votu 3,019 ne’e sei simu subvensaun ho totál $12,076; maria helena de jesus lopes pires ho votu 2,950 ho totál subvensaun $11,800; felizberto araújo duarte ho votu 1,989 ho totál $7,956.
kandidatu constancio da conceição pinto ho votu 1,831 ne’ebé sei simu subvensaun ho totál $7,324; rogério tiago f. lobato ho votu 1,583 sei simu subvensaun ho totál $6,332; antero benedito da silva ho votu 1,120 ho totál subvensaun $4,480; virgílio da silva guterres ho votu 1,088 ho totál subvensaun $4,352 no maria angela freitas da silva ho votu 533 ho totál subvensaun hamutuk $2,132.
tuir dekretu-lei númeru 6/2018, 14 marsu, kona-ba fixa valór subvensaun hosi estadu ba kandidatu prezidénsia repúblika ba kampaña eleitorál, iha artigu 2 kona-ba ‘valór subvensaun’, iha pontu 1 hateten kada kandidatu prezensiál iha direitu atu simu subvensaun estadu, ba kampaña eleitorál ho valór $4 ba kada votu ne’ebé hetan.
iha pontu 2 haktuir, kálkulu valór totál subvensaun ne’ebé estadu fó ba kada kandidatu prezensiál, bazea ba númeru totál votu ne’ebé hetan, sei realiza ho baze ba akordaun judisiál válida ba votasaun dahuluk no proklama rezultadu eleitorál iha termu nú. 1 artigu 48 lei nú. 7/2006, 28 dezembru, bazea ba redasaun lei nú. 4/2017, 23 fevereiru.
iha artigu 3 iha dekretu-lei hanesan, kona-ba ‘pagamentu subvensaun’, valór subvensaun ne’ebé previstu iha artigu anteriór, sei selu ba kada kandidatu prezensiál to’o loron 30 hafoin publikasaun jornál repúblika, bazea ba akordaun judisiál hosi artigu anteriór.
 cne : “se segunda volta kandidatu nafatin hetan subvensaun”
 ministériu saúde relata, kazu  detetadu pozitivu foun  na’in-haat, rekuperadu tolu no kazu ativu sia.
“ohin kazu detetadu foun  haat, rekuperadu tolu no kazu ativu na’in-sia,” hateten diretora jerál prestasaun saúde odete da silva viegas  liuhosi nota ne’ebé agência tatoli asesu, tersa ne’e. 
nune’e, hahú 21 marsu 2020 to’o 05 abril 2022  iha kumulativu kazu konfirmadu 22.836 no óbitu 130.
hosi horisehik mai ohin, laboratóriu nasionál saúde halo teste pcr  69, kompostu vijilánsia sentinela laiha, rastreiu ba kontaku laiha, rastreiu aleatóriu laiha, viájen internasionál 69 no ollow up iha kuarentena laiha.
alende ne’e, totál teste pcr ne’ebé halo iha 04 abril 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 168,  hanesan maubisse laiha, maliana   laiha, viqueque laiha, suai 18,  baucau laiha ermera laiha, raeoa 101, hngv  49, lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 03 abril 2022, tuir sistema informasaun saúde iha ministériu saúde, hanesan kumulativu 1ª doze iha dili (89,5%) no kumulativu 2ª doze iha dili (84,1%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,1% no simu ona doze daruak 73,1%.
hosi insidénsia covid-19 iha timor-leste, durante loron hitu ikus maka 0,1/100 mil abitante.
iha loron  05 abril  marsu  2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu rekuperadu na’in-haat no ativu 10
kuadru másimu os verdes liuhosi kompromisu polítiku durante kampaña kandidatu prezidente repúblika (pr) períodu 2022-2027 hosi partidu frente revolucionária do timor-leste independente (fretilin), francisco guterres ‘lú olo, sábadu ne’e, iha baucau, garante militante sira sei fó apoiu.
“ami sei lori membru tomak hamutuk 50.000 resin atu fó votu ba aman lú olo,” prezidente os verdes, lela huno, deklara durante kampaña iha darsula, suku gariuai.
tuir lela huno, kompromisu ne’e hatudu ona hahú bainhira realiza kampaña kandidatu pr lú olo iha oé-cusse, emera, liquiçá bobonaro no ohin iha baucau, militante sira nafatin marka prezensa.
 os verdes no militante partidu rua iha viqueque fó apoiu ba lú olo
maski durante kampaña, hatudu nakonu ho koris mean, lela huno otimista iha loron atividade ikus iha dili, sei domina ho militante os verdes.
prezidente os verdes, lela huno, halo intervensaun durante kampaña kandidatu prezidente repúblika, francisco guterres ‘lú olo, iha darsula, gariuai baucau, sábadu (12/03). natalino belo
“ohin mean halo mean tomak iha rai baucau, ha’u hein loron 16 marsu, matak sei halo matak iha dili,” prezidente os verdes arguementa.
antes ne’e, liuhosi sorumutu ho sekretáriu jerál partidu fretilin, marí alkatiri, os verdes deside fó apoia ba kandidatu pr lú olo, tanba fiar katak bainhira reeleitu, sei sai aman no símbolu unidade nasionál.
“partidu os verdes hamutuk ho fretilin sei halo timor-leste sai buras, matak no malirin,” nia afirma.
aleinde apoiu os verdes, durante kampaña iha baucau, hetan apoiu mós hosi militante hosi partidu libertasaun popular (plp) inklui partidu unidade dezenvolvementu demokrátiku (pudd).
plaureadu nobel da páz, josé ramos horta, agradese ba  povu timor-leste ne’ebé fó konfiansa ba nia iha eleisaun prezidensiál 2022 ne’ebé hetan votu barak liu kompara ho kandidatu prezidente repúblika ho numéru sorteiu rua (2), francisco guterres lú olo, iha eleisaun segunda volta ne’e.

 manán iha elpres, ramos horta fó prioridade restaura ordem konstitusional estadu
“ho rezultadu provizóriu hosi stae mezmu seidauk ofisiál hosi tribunál rekursu ne’e, ha’u la uza liafuan vitória maibé kontente tebes mandatu mai hosi povu no todan insentivu atu servisu di’ak liután,” kandidatu prezidente repúblika períodu 2022-2027 ho númeru sorteiu ida (1), josé ramos horta, hateten liu hosi konferénsia imprensa ba jornalista iha sede kandidatu hudi laran, kuarta ne’e.
kandidadu hosi partidu cnrt ne’e, kongratula povu tomak nia partisipasaun iha prosesu demokrátiku ne’e no agradese ba ekipa susesu hahú hosi baze to’o nasionál ne’ebé servisu makaas ba apoiu nia kandidatura.
agradese mós ba órgaun eleitorál stae no cne ne’ebé organiza prosesu eleisaun lao di’ak, ho polisía nasionál timor-leste (pntl), falintil forsa defeza timor-leste (f-fdtl) hala’o servisu di’ak hodi garante pás no estabilidade seguransa durante prosesu eleitorál jeralmente la’o di’ak.
ramos horta kompromete hodi kumpre kompromisu ne’ebé iha restaura orden konstituisionál, hadi’a demokrásia, buka governu ida konsensuál bele responde krize umanitária, sosiál, ekonómiku iha nasaun ne’e
prezidente repúblika eleitu mós sei ko’alia ho partidu sira iha asentu parlamentár no sira-ne’ebé laiha asentu, igreja, akadémiku ho parte seluk hodi hala’o diálogu hetan vizaun komun estratéjiku uniku tinan lima mai, oinsá situasaun hakmatek no hakle’an pás ho hadi’a ekonomia urjente tanba krize ekonómiku mundiál impaktu boot iha rai barak.
entertantu, rezultadu provizóriu iha kuarta ne’e (20/04) to’o iha tuku 13h53 ne’e hosi sekretáriadu tékniku administrasaun eleitorál (stae) hatudu katak kandidatu númeru sorteiu ida (1), josé ramos horta, ho totál votante 338,081 (61%) no kandidatu pr númeru sorteiu rua (2), francisco guterres lú olo, hetan votu 215,698 (39%), ho totál akta 1200, dizita ka kontajen ona 1098 no seidauk 120.
totál eleitór iha nivél nasionál no diáspora hamutuk 859,925, no hosi númeru ne’e eleitór ne’ebé partisipa eleisaun 559,814 (65,10%) ne’ebé kompostu hosi mane 289,758 (51,76%) no feto 270,056 (48,24%).
 provizoriamente, ramos horta nafatin lidera númeru votu
prezidente komisaun a trata asuntu justisa no konstituisional, joaquim dos santos, informa komisaun a submete ona relatáriu paresér projetu-lei númeru 35/v (4ª)-lei rádiu difuzaun ba meza prezidente parlamentu nasionál (ppn) hodi ajenda ba diskusaun jeneralidade.

 pn no entidade relevante hahú diskute projetu-lei rádiu difuzaun
“projetu lei ne’e ami halo tiha ona audénsia públiku hodi rona entidade relevante hotu no halo ona relatóriu submete ona ba iha meza prezidente parlamentu nasionál hein de’it ajenda fali atu aprova iha jeneralidade, hafoin ne’e halo fali kalendáriu ba diskusaun espesialidade,” joaquim dos santos hateten ba agéncia tatoli, kuarta ne’e.
preambulu proposta lei rádiu difuzaun hanesan ordenamentu jurídiku timor-leste (tl) regula jestaun espectro rádiu difuzaun utiliza rádiu difuzaun iha tl.
komunikasaun sosiál reprezenta meiu transmite informasaun kona-ba kultura, ideia, identidade no sira seluk, nune’e regulasaun ne’e fundamental ho forma transmite informasaun ho kualidade hanesan direitu fundamental sidadaun mediátiku livre, plural, independente no diversu.
regulamentasaun mateira iha projeitu lei ne’e reune regra ba programasaun obrigatóriu meiu komunikasaun sosiál, oráriu emisaun programa no klarifikasaun funsaun konsellu imprensa iha ambitu funsaun fiskalizadór relativamente konteúdu ne’ebé emite ka prodús hosi órgaun komunikasaun sosiál.
objetu lei regula exersísiu atividade komunikasaun sosiál radiofónika no televiziva iha territóriu nasionál.
nune’e, prezidente komisaun a, esplika daudaun tl iha rádiu 20-resin no televizaun haat ka lima, nune’e hamosu lei ne’e ho nia konseitu ka substánsia mak atu evita servisu órgaun komunikasaun sosiál sira-ne’ebé seidauk rejistu maibé hala’o karik presiza regula, no garante órgaun komunikasaun informasaun bele iha kualidade, garante informasaun ne’ebé fó sai iha balansu ba parte hotu ne’ebé rona no fó informasaun.
“ne’ebé, sei regula liu buat lubuk ida kona-ba regula direitu ba antena, programasaun saida mak informa, nune’e buat lubuk ida mak sei haree rádiu ho televizaun iha kategória públiku no privadu hodi regula direitu no dever,” nia hateten.
nune’e mós iha lukrutivu no la’ós komersiál ne’ebé ita hamosu termu ida kona-ba rádiu dutrinál la’ós lukrutivu hanesan harii hosi igreja, partidu nian, rádiu universidade ne’ebé existe la buka osan só fó informasaun kona-ba povu nia moris no edukasaun sívika.
maibé, dadaun rádiu dutrinal existe seidauk barak no antesipa tempu oin mai mosu barak harii ne’e, sei hamosu konfuzaun entaun prevee lei refere hodi regula.
tanba ne’e, nia dehan lei ne’e mai ho objetivu ida de’it garante estabilidade estadu liu hosi informasaun ne’ebe iha kualidade.
deputadu ne’e hateten, durante ne’e órgaun komunikasaun sosiál la’o hela no lei foun ne’e atu regula di’ak liután, nune’e prepara kondisaun balun bainhira mosu tan ka harii ho mós seidauk hetan direitu injustisa, direitu antena hodi regula sira bele hetan sira-nia direitu antena.
“ne’ebé, iha lei ne’e sei rekomenda buat lubuk ida hodi define lei refere. kestaun prinsipál ka fundamental no kestaun tékniku operasionál sei haruka ba governu mak regula,” nia dehan.
enkuantu iha projeitu lei ne’e iha artigu hamutuk 51 no hosi kapítulu i ko’alia kona-ba dispozisaun jerál ho nia artigu hamutuk haat, kapítulu ii asesu atividade ho nia artigu ida, kapítulu iii programasaun ho nia artigu 13, kapítulu iv direitu antena ho nia artigu rua.
kapítulu v atividade rádiu difuzaun, sesaun i rádiu difuzaun públika ho artigu tolu, sesaun ii rádiu difuzaun privadu ho nia artigu tolu, sesaun iii rádiu difuzaun relijioza ho nia artigu lima, sesaun iv rádiu difuzaun komunitária ho nia artigu haat, sesaun v rádiu difuzaun asosiativa ho nia artigu haat.
kapítulu v entidade supervizora komunikasaun sosiál ho nia artigu rua, kapítulu vi rejime sansionatóriu ho nia artigu ida, kapítulu vii kontra ordenasaun ho nia artigu haat, kapítulu viii sansaun asesoriais ho nia artigu haat no títulu iii dispozisaun finál ho artigu ida.
projetu-lei ne’e asina hosi proponente deputadu david dias ximenes mandati, antónio verdiál de sousa, adriano do nacimento, joaquim dos santos, francisco de vasconcelos, antoninho bianco, duarte nunes, virginia ana belo no aderito hugo da costa.
entidade relevante ne’ebé komisaun a halo ona audiénsia hodi rona hanoin ba projeitu lei ne’e mak hanesan ministéiru ba asuntu parlamentár no komunikasaun sosiál (mapkoms), konsellu imprensa, radio televizaun timor-leste empreza públika (rttel-ep), agéncia noticiosa de timor-leste-tatoli institutu públiku ho parte sira seluk tán.
 ministériu saúde  relata, kazu detetadu pozitivu foun na’in-170, rekuperadu  80 no kazu ativu 1.647.
“kazu detetadu foun ohin 170, rekuperadu  80 no ativu 1.647,” diretora jerál prestasaun saúde iha ministériu saúde, odete da silva viegas, hateten liuhosi nota ne’ebé agência tatoli asesu,  kuarta  ne’e.
nune’e, hahú 21 marsu 2020 to’o 16 fevereiru 2022  iha kumulativu kazu konfirmadu 22.047 no óbitu 124.
hosi horisehik mai ohin, laboratóriu nasionál saúde halo teste pcr 461, kompostu vijilánsia sentinela sia, rastreiu ba kontaku 49, rastreiu aleatóriu 188, viájen internasionál 215, follow up iha kuarentena ida.
alende ne’e, totál teste pcr ne’ebé halo iha 15  fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 210 hanesan maubisse 18 , maliana 13, viqueque laiha, suai 19, baucau 16, ermera neen, raeoa 12,hngv 125, lautém ida, vera-cruz laiha.
populasaun elijível tinan 18 ba leten, ne’ebé simu ona vasina to’o iha loron 16 fevereiru  2022, tuir sistema informasaun saúde iha ministériu saúde, hanesan kumulativu 1ª doze iha dili (88,2%) no kumulativu 2ª doze iha dili (82,6%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,4% no simu ona doze daruak 71,3 %.
hosi insidénsia covid-19 iha timor-leste, durante loron hitu ikus maka 12,0/100 mil abitante.
iha loron  16 fevereiru 2022, izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 16, baixa ho covid-19  hamutuk 13.baixa tanba covid-19  tolu tanba  sintoma grave.
covid-19: kazu pozitivu 129 no ativu 1.557
 diretora servisu saúde munisípiu dili, agostinha  segurado, informa hahú hosi implementasaun vasina booster pfizer  (doze datoluk) iha loron 04 janeiru too horisehik, sidadaun hanesan liña frente, idozu, ema ho moras króniku no populasaun sira  ne’ebé simu ona  imunizasaun hamutuk 20.000.
“sidadaun hamutuk 20.000-resin iha munisípiu dili mak simu ona vasina booster pfizer ka doze datoluk.ita mós kontinua loke dalan ba komunidade ne’ebé mak hakarak simu bele hakbesik aan ba sentru saúde sira,” diretora ssm dili ne’e hateten iha xanana sports center-dili,  kuarta ne’e ne’e.
governu hahú implementa vasina doze datoluk ba liña frente
maski nune’e, resposavél ne’e konsidera taxa partisipasaun sei menus, tan ne’e ssm dili nafatin loke vasina doze datoluk iha sentru saúde sira no ekipa saúde halo nafatin atividade sensibilizasaun um aba uma atu komunidade sira partisipa imunizasaun ne’e.
“daudaun ne’e, universitáriu sira hahú simu ona vasina doze datoluk liuliu univerisdade da paz simu ona iha semana kotuk ho estudante hamutuk 200-resin,” nia akresenta.
ba labarik ho idade 12 to’o menus idade 18 ne’ebé simu vasina pfizer doze dahuluk iha munisípiu dili hamutuk 41.000.  enkuantu vasina pfizer doze dahuluk iha territóriu nasionál atinje ona 42,3% no doze daruak 18,5%.
populasaun elijível tinan 18 ba leten, ne’ebe simu ona vasina to’o iha loron 30 marsu 2022, tuir sistema informasaun saúde iha ministériu saúde,hanesan kumulativu 1ª doze iha dili (89,3%) no kumulativu 2ª doze iha dili (83,9%).
nune’e mós, sidadaun iha territóriu nasionál ne’ebé simu ona vasina doze dahuluk iha timor-leste 85,6% no simu ona doze daruak 72,8%.
daudaun ne’e, timor-leste rejista kazu detetadu pozitivu foun na’in-tolu, rekuperadu ida no kazu ativu 19.
covid-19: kazu detetadu pozitivu na’in-tolu no ativu 19
 xefe departamentu tékniku no programatiku iha servisu saúde munisipál dili, anacleto aparicio gutteres, informa to’o oras ne’e labarik idade 12 to’o 17 ne’ebé simu ona vasina pfizer doze dahuluk hamutuk 43.760.
“labarik idade tinan 12 to’o menus 18 iha munisípiu dili ne’ebé simu vasina pfizer doze dahuluk hamutuk 43.760 ka 103% no doze daruak hamutuk 36.686 ka 86,3%,” xefe departamentu  ne’e hateten ba iha nia kna’ar fatin formoza-dili, segunda ne’e.
tuir tarjetu husi ministériu saúde, iha munisípiu dili tenke vasina doze kompletu ba labarik idade 12 to’o menus idade hamutuk rihun 43 no mós labarik la eskola hamutuk rihun 6.
“labarik ne’ebé la eskola mak seidauk másimu atu simu sira vasina, nune’e profisionál saúde sira agora lori vasina tama sai uma. tanba esforsu hotu-hotu ita halo, maibé sei menus ita mós loke nafatin iha sentru saúde sira iha dili laran hodi sira ba simu vasina,” responsavél ne’e akresenta.
daudaun ne’e, profisionál saúde munisipál dili hala’o vasina hosi uma ba uma   iha   postu lima hanesan dom-aleixo, cristo-rei, na’in-feto, vera-kruz no metinaro.
atividade vasina uma ba uma ne’e hetan apoia másimu hosi saúde ba ema hotu (sabeh)  tanba hakarak proteje ema nia saúde  hosi moras covid-19.
aleinde ne’e, tuir dadus populasaun elijível tinan 18 ba leten, ne’ebe simu ona vasina to’o iha loron 26 juñu 2022, tuir sistema informasaun saúde iha ministériu saúde, hanesan kumulativu doze dahuluk iha dili (88,1%) no kumulativu doze daruak iha dili (83,3%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
komisaun nasionál eleisaun (cne, sigla portugés) viqueque identifika durante períodu kampaña eleitorál, iha kandidatu prezidente repúblika (pr) balun komete irregularidade administrativa.
“relasiona ho órariu ba kampaña iha viqueque ramata iha loron 12 marsu, nune’e atividade mini kampaña ne’e ekipa susesu balun la submete órariu ba cne, maibé iha terreinu sira realiza atividade, ne’e hanesan irregularidade administrativa,” diretór servisu cne viqueque, honorio cruz da silva, informa ba agência tatoli, iha salaun administrasaun viqueque, kuarta ne’e.
 cne viqueque realiza paktu eleisaun pasífiku
iha kandidatura na’in-tolu hanesan francisco guterres ‘lú olo’, armanda berta dos santos no josé ramos horta mak submete oráriu mini kampaña ba cne nasionál, seluk lae.
maski nune’e, mini kampaña kandidatu númeru sorteiu 06 realiza iha suku matahoi, postu uatulari iha loron 15 marsu no kandidatu númeru sorteiu 14 realiza iha suku afaloikai, postu uatulari iha loron 15 marsu.
“bazeia ba oráriu ne’ebé iha cne, ohin ita laiha mini kampaña iha munisípiu viqueque tanba órariu laiha. karik ohin ekipa kandidatu balun halo, ami sei halo identifikasaun,” diretór tenik.
durante cne halo observasaun iha atividade kampaña eleitorál iha munisípiu viqueque haree katak la’o ho di’ak.
tuir oráriu hosi nasionál kampaña ba eleisaun prezidensiál hahú hosi loron 02 to’o 16 marsu.
konstrusaun no reabilitasaun sala aula 63 iha eskola 18 iha ermera tama ona iha planu projetu komunitáriu, ne’ebé ninia prosesu hahú ona ho totál kustu $1.308.614,22.
“ita-nia eskola 13 ne’e, ninia prosesu konstrusaun la’o daudaun ona, enkuantu eskola balun ke’e ona no balun komesa hatama ona rai henek, maibé iha eskola lima maka seidauk tanba dalan ladi’ak inklui distánsia dook,” diretór servisu edukasaun ermera, eduardo martins, informa ba agência tatoli, via telefónika, sesta ne’e.
 eskola 197 asina ona kontratu projetu komunitáriu hadi’a eskola
dirijente ne’e konsidera, ida-ne’e hanesan pasu di’ak tebes hodi hahú valoriza valór edukasaun, tanba setór ne’e nu’udar xave importante atu garante rekursu umanu ho kualidade iha dezenvolvimentu país ne’e.
“ministériu edukasaun juventude no desportu liuhosi diresaun nasionál dezenvolvimentu parque eskolár fó tempu fulan-tolu de’it ba grupu komunitáriu hodi implementasaun projetu komunitáriu, maibé tenke ezekuta ho responsabilidade,” nia akresenta.
orsamentu ba konstrusaun no reabilitasaun sala aula 651 iha eskola 197 iha territóriu nasionál prevee ona ho orsamentu $20.274.586,97, ne’ebé fundu ne’e mai hosi orsamentu jerál estadu (oje) 2021.
teste laboratóriu amostra ai-han merenda eskolár iha ensinu báziku filiál (ebf) mamulak, postu viqueque vila, munisípiu viqueque, sai ona no la indika asuntu grave ida iha ai-han.
antes ne’e, iha loron 25 maiu 2022 bainhira estudante ebf mamulak konsumu ai-han merenda eskolár, la kleur estudante na’in-30 sente moras no iha tuku 15:45 loron ne’e kedan parte eskola akompaña ho família lori estudante sira baixa iha ospitál internamentu.
“ohin loron ita-nia estudante na’in-30 ne’ebé sai vítima ne’e, agora sira rekuperadu hotu ona. hosi akontesimentu ne’e ha’u sente hahán sira-ne’e expira, maibé lori ba teste iha laboratóriu dehan laiha asuntu grave ruma iha hahán. se hahán sira-ne’e kompañia maka prepara karik ita bele fó xamada atensaun ba sira, maibé merenda eskolár ne’e eskola sira maka jere rasik,” administradór munisípiu viqueque, januário soares ‘bolly’, informa ba agência tatoli, iha ninia knaar fatin, segunda ne’e.
 eskola ebf mamulak viqueque provizóriu suspende atividade merenda eskolár
laboratóriu nasionál rasik manda rezultadu teste amostra ba entidade relevante iha viqueque.
“rezultadu teste sampel iha laboratóriu nasionál sai ona no parte saúde munisípiu viqueque entrega ona ba ha’u. iha rezultadu teste sampel ne’e hatudu katak la indika hahán sira ne’ebé estudante sira konsumu, halo labarik sira kabun moras no tama ospitál internamentu viqueque,” nia akresenta.
tuir administradór, iha akontesimentu ne’e parte saúde sira rekolla kedas hahán sira ne’ebé estudante sira konsumu hanesan koto, modo mostarda no etu, rekolla bee, masin, modo inklui ema-nia muta sira, nune’e durante 24 oras lori amostra sira halo teste laboratóriu iha dili.
autoridade munisipál ne’e konsidera, implementasaun programa merenda eskolár presiza envolve parte saúde, liuliu parte nutrisaun hodi bele kontrolu hahán, molok estudante sira han.
autoridade nasionál petróleu no minerál (anpm) rekomenda opsaun tolu ba governu hodi kontrola folin kombustível sa’e iha merkadu nasionál.
prezidente anpm, florentino soares ferreira, hateten, fulan-rua ona folin kombustível kontinua sa’e iha merkadu internasionál tanba impaktu hosi konflitu entre rúsia no ukránia, tanba rúsia aleinde produtór ba kombustível, sai mós hanesan nasaun koñesidu daruak ne’ebé prodús ba gás naturál iha mundu.
“solusaun imediata ne’ebé ita bele foti  mak governu bele hatuun taxa ba kombustível, atu nune’e fornesedór sira la presiza hasa’e fali folin, nune’e labele halo todan fali komunidade ho públiku,” prezidente anpm hateten ba agência tatoli, iha universidade dili (undil), sesta ne’e.
 tane konsumidór husu mpm regula folin kombustível
dalan seluk ne’ebé bele foti mak fó subsídiu, tanba iha indonézia no nasaun seluk halo subsídiu maibé la’ós fó ba povu hotu, maibé seletivu ba hirak ne’ebé kontribui ba ekonomia doméstika nian.
“hanesan transporte sira, ida-ne’e governu bele hanoin hatúr subsídiu ida ba mikrolete, taxi, bus no meiu transporte ne’ebé povu utiliza, atu nune’e folin ba transporte nian labele hasa’e. tanba ha’u haree governu la fó autorizasaun hasa’e folin transporte públiku, maibé ida-ne’e fó impaktu rendimentu ba motorista, tanba folin kombustível sa’e, maibé rendimentu ne’ebé sira hetan la apár ho folin mina nian, to’o agora transporte barak mak paradu, ne’e impaktu ba estudante no ema sira ne’ebé halo viajen bá-mai uza transporte públiku,” nia tenik.
dalan seluk ba médiu no logu prazu mak timor gás no petróleu, empreza públika (timor gap, e.p) hanesan empreza estatál bele hamosu sistema refinaria modular ida, atu nune’e bele kobre nesesidade ba kombustível hahú 25 to’o 30% hosi nesesidade totál.
“ha’u senti ida-ne’e bele ajuda ona ita-nia ekonomia, maski neneik ita tenke liberta ita-nia an hosi importasaun kombustível, se lae folin mina sa’e iha merkadu no ninia efeitu ne’e ita mós kona,” nia akresenta.
 timor gap, e.p deside metinaro sai terminál importasaun lng
prezidente anpm konsidera mós timor-leste hanesan nasaun produtór ba mina maibé mina matak ne’ebé seidauk bele halo rasik halo filtrajen própria.
“ita sei depedénsia maka’as hosi nasaun li’ur, ita la’ós nasaun ne’ebé bele halo rasik mina, to’o agora sei importa hosi nasaun indonézia, malázia no singapura,” nia salienta.
anpm la regula presu mina iha rai-laran tanba folin mina sa’e adapta ho presu merkadu mundiál, tanba ne’e presiza buka solusaun hamutuk hodi governu bele foti desizaun.
komisaun g ne’ebé trata asuntu edukasaun, juventude, kultura no sidadania, segunda ne’e hato’o relatóriu no rekomendausan ba ministériu edukasaun, juventude no desportu (mejd) katak maiória eskola iha manatuto laiha bibliteka.

 mejd prevee millaun $81 ba edukasaun iha tinan 2022
membru komisaun g, deputada gabriela alves, aprezenta relatóriu hosi rezultadu fiskalizasaun iha plenária parlamentár hodi bolu atensaun ba mejd, liu-liu observasaun ba eskola primária, sekundária no tékniku vokasionál iha munisípiu manatuto ne’ebé laiha moru, falta bee-moos, falta kantina, falta manorin-na’in iha área espesífika formasaun espesiálmente iha ensinu tékniku vokasionál no falta materiál didátiku.
“ensinu tékniku vokasionál laiha laboratóriu no bibleoteka ba alunu sira atu bele konsulta livru no matéria ba prátika iha aula. maioria eskola iha munisípiu manatuto laiha bibleoteka, avaliasaun dezempeñu profesór laiha mudansa relativamente ba aumenta saláriu progresaun iha karreira. maiória profesór kontratadu la simu saláriu, professor sira iha tékniku vokasionál laiha formasaun ba área selesiona,” deputada gabriela alves relata rezultadu fiskalizasaun, ne’ebé komisaun g hala’o iha 09-12 jullu 2021 ba iha eskola sira iha munisípiu manatuto ho bobonaro.
tanba ne’e, komisaun g hato’o rekomendasaun ba mejd atu promove alterasaun remuneratóriu ho baze formula saláriu báziku no subsídiu, relativa ho profesór kontratatu hosi ministéiru  presiza halo kolaborasaun ho diretór eskola sira hodi halo akonsellamentu kona-ba kontratadu.
mejd tenke fó importánsia saláriu profesór kontratadu kona-ba pagamentu saláriu, fó  konsiderasaun espasu fíziku eskola ho forma asegura prosesu aprendizajen no aloka fundu ba konstrusaun refretóriu iha eskola.
tenke orienta inspetór eskolár hodi halo identifikasaun jerál ba profesór kada eskola no mellor mekanizmu funsaun públika ba funsionáru iha avaliasaun dezempeñu ne’ebé sempre “muito bom’’, maibé to’o agora saláriu no eskalaun laiha alterasaun, determina rezolve difikuldade profesor iha eskola liu-liu área remota.
komisaun g rekomenda ba ministéiru ensinu superiór no siénsia kultura tau atensaun ba saláriu pontu fokál, regula utilizasaun uniforma eskolár ba eskola hotu iha territóriu, efetua pontualmente transferénsia verba orsamentu ba merenda eskolár, hodi evita eskola kontraria dívida iha kióske hodi garante merenda ba estudante no konstrusaun eskola tékniku vokasionál mahunu bukar.
entretantu, nia relata, fiskalizasaun ne’ebé komisaun g hala’o iha munisípiu bobonaro ho konkluzaun katak bazea ba observasaun no informasaun ne’ebé rekolla ne’e identifika ho problema hanesan maiória eskola iha munisípiu bobonaro no postu administrativu laiha moru, ne’ebé difikulta tebes iha ensinu aprendizajen no eskola sira laiha serguransa.
“maiória eskola laiha bee-moos. ida-ne’e difikulta alunu no profesór sira atu kumpre regra sira hodi prevene no kombate moras covid-19,” nia dehan.
nune’e mós, falta profesór sira iha área espesífiku iha ensinu tékniku vokasionál, falta materiál didátiku, falta ekipamentu eskolár, laiha laboratóriu no ekipamentu hodi tuir prátika iha aula laran.
iha ensinu báziku, iha profesór reklamante ne’ebé mak hanorin tinan barak ona maibé to’o agora seidauk hetan rekuñesimentu hosi ministéiru edukasaun juventude no desportu (mejd), avaliasaun dezempeñu ba profesór, laiha impaktu ba mudansa saláriu no eskalaun, ho maiória eskola laiha ekipamentu informátika (komputadór), laiha bibleoteka no laboratóriu.
komisaun g prodús rekomendasaun sira mak hanesan, rekrutamentu ba profesór sira tenke iha uluk kolaborasaun ka servisu hamutuk ho diretór eskola, nune’e sira bele fó hanoin antes halo rekrutamentu.
rekomenda katak, tenke fó prioridade ba profesór kontratadu sira-ne’ebé mak hanorin tinan barak ona hodi bele sai ona profesór permanente hodi haree fali ba dekretu-lei númeru 7/2010, 19 maiu, kona-ba rejime jurídiku administrasaun no jestaun sistema ensinu báziku.
mejd tenke aloka orsamentu ba akizisaun ba materiál kuziña nian hodi asegura implementasaun ba programa merenda eskolár.
hadia mekanizmu tratamentu funsionáriu públiku sira liu-liu ba profesór sira, tanba tinan-tinan sira hetan avaliasaun dezempeñu ne’ebé hetan “muito bom” maibé laiha mudansa ba saláriu no eskalaun.
rekruta professor sira hodi prenxe dixiplina ne’ebé laiha profesór sira no tenke fó atensaun ba problema menus rekursu umanu ka profesór sira.
mejd tenke aselera lalais inaugurasaun ba eskola tékniku vokasionál rua iha atabae, tanba bazea ba fiskalizasaun ne’ebé reprezentante povu iha parlamentu nasional (pn) katak edifísiu iha ona kondisaun hodi realiza ona aprendizajen.
tenke hadia mekanizmu subsídiu ba kargu xefia gabinete diretivu eskola tékniku vokasionál sira, tanba sira mós iha direitu atu hetan subsídiu.
labele atraza iha transferénsia orsamentu ba merenda eskolár no labele atraza iha orsamentu ba konsensaun eskolár, nune’e profesór sira labele halo dívida iha kióske sira.
prezidente parlamentu nasionál, deputadu aniceto longuinhos guterres lopes, hateten relatóriu komisaun g nian ne’e, ajuda efikasia no efisiénsia servisu governu nian, nune’e sei submete ba ministéiru relevante atu tau atensaun.
reprezentante governu, ministru ba asuntu parlamentár no komunikasaun sosiál (mapkoms), francisco jeronimo, hateten rejista hela preokupasaun no rekomendasaun hirak ne’e no sei enkamiña ba mejd.
governu liuhosi ministériu turizmu komérsiu no indústria (mtki) tinan kotuk inisia kompetisaun negósiu inovativu, ne’ebé empreza 290 mak hato’o aplikasaun, ikus mai na’in-29 mak hetan aprovasaun.
vise-ministru turizmu komérsiu no indústria, domingos lopes antunes, hateten, programa ho kolaborasaun hosi institutu apoiu dezenvolvimentu emprezariál (iade) no programa nasaun unida ba dezenvolvimentu (undp, sigla inglés), mai ho objetivu fó oportuniadade ba empreza ne’ebé foin hahú negósiu partisipa kompetisaun hodi aprezenta negósiu inovativu.
“empreza na’in-29 ne’ebé ita aprova ona hala’o negósiu iha transformasaun ai-han, mobiliáriu, prodús produtu enkubatór, produsaun sumu lokál, ukir ai no vidru no seluk tan,” governnate ne’e informa ba agência tatoli, iha ninia knaar fatin, bebora, tersa ne’e.
 iade apoiu $113.000 ba empreza selesionadu 19 programa inkubasaun negósiu
empreza sira ne’ebé sai manan-na’in aprezenta produtu iha ema barak nia oin, ho juri hosi undp, kámara komérsiu no indústria timor-leste (cci-tl,sigla portages) iade, no mtki.
“orsamentu ne’ebé ita prevee ba programa kompetisaun inovativu iha tinan kotuk hamutuk $200.000 no hosi undp $40.000,” nia akresenta.
ba tinan ne’e, mtki sei kontinua programa hanesan iha nível munisípiu ne’ebé ba inisativa ne’e prevee tan osan $100.000.
“daudaun ne’e akipa sei haree liuhosi fasilidade inkubasaun atu apoiu sira ne’ebé foin hahú negósiu,” vise-ministru tenik.
mtki hamutuk ho undp no knua juventude fila-liman sei lansa timor-leste bussiness incubation iha matadouro.
“daudaun ne’e estudu inkubasaun la’o hela no bainhira estudu detalladu hotu, ami bele iha eskritóriu boot atu fornese fasilidade inkubasaun, hanesan intervensaun seluk hosi governu,” nia salienta.
 oje 2022: iade husu adisionál $480.000 hodi finansia inkubasaun negósiu
kritéria atu partisipa iha kompetisaun negósiu inovativu mak hanesan ho kréditu suave, tenke rejistu iha servisu rejistrasaun no verifikasaun emprezariál instututu públiku (serve) no tenke hanoin iha planu negósiu, inklui kompleta kritériu administrativa  hanesan kartaun eleitorál, billete identidade no seluk.
 ministériu saúde (ms), relata kazu pozitivu foun  laiha, rekuperadu  na’in-rua no kazu ativu 14.
“ohin kazu detetadu foun  laiha, rekuperadula rua no kazu ativu 14,”diretora jerál prestasaun saúde odete da silva viegas  liuhosi nota ne’ebé agência tatoli asesu, kuarta ne’e. 
nune’e, hahú 21 marsu 2020 to’o 22 juñu 2022 iha kumulativu kazu konfirmadu 22.945 no óbitu 133.
hosi horisehik mai ohin, laboratóriu nasionál saúde halo teste pcr 55,  kompostu vijilánsia sentinela laiha, rastreiu ba kontaku laiha, rastreiu aleatóriu tolu, viájen internasionál 49 no follow up iha kuarentena laiha.
alende ne’e, totál teste pcr ne’ebé halo iha 21 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 55, hanesan maubisse laiha, maliana laiha, viqueque laiha, suai laiha, baucau laiha, ermera laiha, raeoa laiha, hngv  55,  lautém laiha, vera cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 22 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (87,9%) no kumulativu 2ª doze iha dili (83,0%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,0% no simu ona doze daruak 74,2%.
hosi insidénsia covid-19 iha timor-leste, durante loron hitu ikus maka 0,0/100 mil abitante.
iha loron 22 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-ida no ativu 16 
ministériu saúde (ms), relata kazu pozitivu foun laiha, rekuperadu  laiha no kazu ativu na’in-sia.
“ohin kazu detetadu foun laiha, rekuperadu laiha no kazu ativu sia,” diretora jerál prestasaun saúde odete da silva viegas  liuhosi nota ne’ebé agência tatoli asesu, segunda ne’e.  
nune’e, hahú 21 marsu 2020 to’o 27 juñu 2022 iha kumulativu kazu konfirmadu 22.951 no óbitu 133.
 labarik idade 12 to’o 17 simu vasina pfizer doze dahuluk hamutuk 43.760
hosi horisehik mai ohin, laboratóriu nasionál saúde halo teste pcr 30, kompostu vijilánsia sentinela laiha, rastreiu ba kontaku  laiha, rastreiu aleatóriu laiha, viájen internasionál 30, follow up iha kuarentena laiha.
alende ne’e, totál teste pcr ne’ebé halo iha 26 juñu 2022 iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 26, hanesan maubisse laiha, maliana  rua, viqueque laiha, suai  laiha, baucau laiha ermera laiha, raeoa laiha, hngv 24,  lautém laiha, vera-cruz laiha no manufahi laiha.
populasaun elijível tinan 18 ba leten, ne’ebe simu ona vasina to’o iha loron 27 juñu 2022, tuir sistema informasaun saúde iha ministériu saúde, hanesan kumulativu 1ª doze iha dili (88,1%) no kumulativu 2ª doze iha dili (83,2%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 86,2% no simu ona doze daruak 74,5%.
hosi insidénsia covid-19 iha timor-leste, durante loron hitu ikus maka 0,3/100 mil abitante.
iha loron 27 juñu 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu laiha no baixa ho covid-19 laiha.
 covid-19: kazu pozitivu na’in-rua no ativu 16
deputadu hosi bankada fretilin, partidu demokrátiku (pd) ho khunto iha parlamentu nasionál (pn) husu governu atu fó asisténsia ba traballadór timo-oan feto na’in-hitu (7) ne’ebé daudaun ne’e terus no hela iha dubai, uni emeradu arabé (uea).

 governu sei solusiona traballadór timoroan na’in-hitu “terus” hela iha dubai
vise bankada fretilin, antoninho bianco, hateten estadu iha papél atu proteje nia sidadaunsira  iha rai-laran no rai-li’ur.
“bankada fretilin sempre defende ema ida labele sai vítima hodi ema ida no ema balun ninia aktu. tanba ne’e, ita agradese deteta duni ema na’in-hitu ne’ebé públiku hotu hatene no ema ne’ebé autór hetan ona detensaun hodi hein prosesu investigasaun bele hatene kle’an liu tan rede, nune’e tempu oin mai labele akontese tan. tanba ne’e,  estadu presiza nafatin proteje nia sidadaun,” deputadu antoninho bianco hateten ba agência tatoli iha parlamentu nasionál, segunda ne’e.
tanba ne’e, nia husu ba parte ezekutivu oinsá tau atensaun hodi labele repete tan situasaun hanesan iha tempu tuir mai.
“dalabarak fó hatene ona no ema balun sai ne’e depois sai tiha mak foin deteta vítima, entaun vítima fó sai fali nune’e presiza haree,” nia jhateten.
 pr horta husu governu repatria timor-oan na’in-hitu hosi dubai
deputadu partidu demokrátiku, adriano do nascimento. imajen antónio goncalves
deputadu pd, adriano nascimento, husu governu tenke koordena ho governu dubai hodi buka dalan se kazu ne’e tama ona, tanba krime prosesu legál ninian mak governu tenke fó asisténsia no ida seluk governu oinsá buka dalan lori fila sira ba fatin ne’ebé sira hakarak ba.
“governu tenke fó asisténsia legál tau rekursu saida de’it labele husik de’it hanesan ne’e, bainhira timor-oan sira ne’e hasoru problema,” nia hateten.
deputadu hosi bankada opozisaun ne’e triste haree grupu organizadu ne’ebé deskonfia kria rede hodi haruka traballadór timoroan sai suspeita ba tráfiku umanu.
“ida-ne’e tristeza se timoroan monu ba emainia lasu liu-liu atividade tráfiku umanu ninian ne’ebé lori sira ba iha ne’eba, depois hosik hela hanesan ne’e. hanoin problema ida ba ita-nia nasaun, tanba ne’e governu tenke haree kestaun ne’e liu-liu grupu organizadu sira-ne’ebé halo hela atividade ida-ne’e hodi lori sai timoroan ba rai-li’ur,” nia preokupa.
reprezentante povu ne’e apresia servisu polísia siéntifika investigasaun kriminál (pcic, sigla portugés) ne’ebé detein ona autór balun ne’ebé signifika sira servisu hatudu ona rezultadu maibé presiza reforsa tan servisu intelijensia nian hosi psic no imigrasaun tanba ema sira-ne’e ba tiha ona rai-li’ur mak foin pcic identifika.
iha parte seluk, deputadu adriano husu governu tenke halo koordenasaun ho ministéiru relevante atu kontrola timoroan sira liu-liu hirak ne’ebé sai atu ba buka servisu iha rai-li’ur ho objetivu tenke klaru.
tanba kondisaun iha rai-laran kampu traballu la bele absorve ema hotu, entaun ho nesesidade ne’e sidadaun sira tenke ba li’ur, nune’e grupu krime organizadu sira komesa explora.
“entaun kada timoroan atu sai ba servisu iha rai-li’ur governu tenke kria mekanizmu ruma hodi haree molok sai. se mak sponsor no atu ba ne’ebé. bele uza mós imigrasaun nasaun seluk, to’o iha ne’eba timoroan sira mai ho objetivu atu buka servisu, hodi nune’e labele hetan ho situasaun sira hanesan ne’e,” nia fó hanoin
tanba timor-oan sira ba iha ne’eba atu ajuda ekonomia família no nasaun, nune’e bainhira governu la fasilita entaun grupu organizadu lori sira ba iha buat ne’ebé ema hotu la espera.
iha fatin hanesan, deputadu khunto no atuál vise prezidente parlamentu nasionál, luis roberto, husu embaixada timor-leste iha rai-li’ur ne’ebé destaka atu oinsá bele akompaña besik ba traballadór na’in-hitu ne’ebé terus no daudaun hela iha dubai.
 timoroan na’in-hitu “terus” hela iha dubai
 tuir dadus hosi diresaun nasionál saúde públika (dnsp), liuliu departamentu vijilánsia epidemolojia (dve) iha ministériu saúde, hahú fulan-janeiru too horisheik, rejista  pasiente dengue sa’e ba 3.959 no hosi númeru ne’e hamate ona labarik na’in-50. 
“situasaun kazu dengue iha timor-leste hosi janeiru mai too horisehik hamutuk kazu 3.959 no kumulativu óbitu na’in-50,” refere nota ne’ebé agência tatoli asesu, tersa ne’e. 
maioria kazu ne’e deteta husi munisípiu dili ho totál 2.636 baucau  251, manatuto 172, covalima 126, ermera ho kazu 107, manufahi 160, viqueque 64, ainaro 45, liquiça 109, aileu  87  no bobonaro 44, lautem 153 no raeoa lima.
kazu obitu ne’e maioria iha munisípiu dili no pasiente sa’e ba 2.636. enkuantu to’o ohin loron kazu dengue  hosi  postu administrativu dom-alexo iha  kazu 1.512, cristo-rei 435, vera-cruz 288 no nain feto 343.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 448, klínika fatumeta 261, sentru saúde comoro 923, sentru saúde vera-cruz 204, sentru saúde formoza 449, sentru saúde becora 238, klínika madre eliza nain-ida, sentru saúde atauro  11, sentru saúde metinaro 39, klínika bairru-pité 59  no klínika motael na’in-rua no klinika moris foun  iha kazu ida.
labarik na’in-10 mate iha hngv
xefe interina departamentu pediátria hospitál nasionál guido valadares (hngv) lourdes leão, informa iha fulan marsu labarik na’in-249 mak baixa iha sala pediatria hosi númeru ne’e na’in-10 mak mate.
“kazu dengue daudaun ne’e númeru tun oituan, maibé kazu sei iha    nafatin tanba ami simu  hosi ospitál referral no mós iha dili laran  la hanesan fulan kotuk loron ida ami hetan kazu grave ne’e  tolu ka haat dala ida mai ho tempu hanesan,   maibé agora ami loron ida hetan ida signifika diminui ona,” nia informa.
iha fulan dzembru 2021 to’o fulan janeiru no fevereiru 2022, pasiente dengue nakonu iha sala pediatria hodi hetan atendimnetu saúde.
“ita bele kontinua eduka ita-nia poluasaun sira-nia konesimentu di’ak liután atu nune’e bainhira tempu udan mai fali ita labele hasoru surtu dengue,” nia esplika.
daudaun ne’e, hngv liuliu iha sala pediatria rekursu umanu sufisiente atu fó atendimentu médiku ba pasiente sira.
ms apela ba populasaun
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   surtu dengue: óbitu na’in-48 no pasiente sa’e ba 3.894
 ministériu saúde  relata, kazu  óbitu ida, detetadu pozitivu foun 43, rekuperadu  78 no kazu ativu 901.
“kazu óbitu ne’ebé relata ohin loron 23  fevereiru 2022 na’in-ida, feto ho idade 50 hosi munisípiu bobonaro, tuir informasaun matebian tama iha emerjénsia iha 18 fevereiru 2022. ho dx: dm type 2 + covid-19. ct 17,2. matebian seidauk vasina no hakotu iis iha tuku 06:15am otl,” refere nota ne’ebé agência tatoli asesu, kuarta ne’e.
 covid-19: kazu detetadu pozitivu na’in-79 no ativu 937
kazu detetadu foun  ohin 43, rekuperadu 78 no  ativu 901. nune’e, hahú 21 marsu 2020 to’o 23 fevereiru 2022  iha kumulativu kazu konfirmadu 22.528 no óbitu 126.
hosi horisehik mai ohin, laboratóriu nasionál saúde halo teste pcr 423,  kompostu vijilánsia sentinela lima, rastreiu ba kontaku 175, rastreiu aleatóriu 146, viájen internasionál 86,  follow up iha kuarentena 11.
alende ne’e, totál teste pcr ne’ebé halo iha 22 fevereiru 2022  iha munisípiu-sira seluk, rejiaun administravu espesiál oé-cusse no ambeno (raeoa) no hospitál nasionál guido valadares (hngv) 160 hanesan maubisse 14, maliana 14, viqueque laiha, suai 11, baucau 17, ermera laiha, raeoa  11, hngv 93,  lautém laiha, vera cruz laiha.
populasaun elijível tinan 18 ba leten, ne’ebé simu ona vasina to’o iha loron 23 fevereiru  2022  , tuir sistema informasaun saúde iha ministériu saúde, hanesan kumulativu 1ª doze iha dili (88,3%) no kumulativu 2ª doze iha dili (82,9%).
enkuantu, sidadaun iha territóriu nasionál ne’ebé simu ona vasina doze dahuluk iha timor-leste 84,6% no simu ona doze daruak 71,7 %.
hosi insidénsia covid-19 iha timor-leste, durante loron hitu ikus maka 5,2/100 mil abitante.
iha loron  23, fevereiru 2022 , izolamentu vera cruz, lahane, hngv no fatin seluk iha territóriu laran tomak, halo tratamentu hospitalizadu ba kazu detetadu pozitivu 24 , baixa ho covid-19  hamutuk 22.no baixa tanba covid-19 na’in rua ho sintomas moderado.
 feto ida mate ho covid-19 iha maliana
reprezentante povu iha uma fukun parlamentu nasionál liuhosi diskusaun debate espesialidade aprova proposta orsamentu retifikativu adisionál millaun $2,5 ba ministériu asuntu kombatente libertasaun nasionál (makln) hodi kontinua haloot restu mortál iha territóriu nasionál.

“rezultadu votasaun ba proposta númeru 1a ho votu a-favór 37, kontra 20, abstensaun lima, nune’e proposta orsamentu adisionál ne’ebé aprezenta hosi proponente sira ba makln aprovadu,” prezidente parlamentu nasionál, aniceto longuinhos guterres lopes, deklara iha plenária durante diskusaun debate proposta orsamentu retifikativu iha faze espesialidade loron dahuluk, tersa ne’e.
deputadu proponente plp francisco de vasconselos, deputadu fretilin fabião de oliveira no deputada khunto olinda guterres inísia proposta númeru 1a títulu servisu ministériu asuntu kombatente libertasaun nasionál (makln) husu adisionál millaun $2,5 hodi rekolla restu mortal sira iha ne’ebé daudaun ne’e hatuur hela iha osoáriu.  
“proposta ida-ne’e mosu tanba tinan barak ona mate ruin barak hosi ita-nia erói sira tau iha fatin-fatin iha munisípiu hotu, balun haloot ona no balun seidauk haloot, nune’e presiza hodi dignifika,” deputadu vasconcelos fundamenta.
ministru asuntu kombatente libertasaun nasionál (makln), meta mali, hateten iha aileu restu mortál ne’ebé hatuur hela iha jardin erói hamutuk 79, manufahi 33, covalima 772, ainaro 2556, baucau 980, manatuto 1819, viqueque 836, lautém 157, ermera 1500, liquiça 30, bobonaro 671 no metinaro neen (6).
ho volume sira-ne’e hotu mak agradese ba proponente hato’o ona proposta no orsamentu retifikadu natón atu bele ezekuta iha tempu ne’ebé limitadu durante mandatu ne’e.
enkuantu pn mós aprova proposta númeru 4 ne’ebé aprezenta hosi deputadu proponente na’in-tolu ne’e hosi bankada governu hodi aumenta adisionál rihun $200,00 destina ba ministériu agrikultura no peska (map) hodi bele realiza programa investimentu ai-parapa ka mangrove proteje ambiente iha área tasi ibun sira iha timor-leste.
 federeasaun futeból timor-leste (fftl) no liga futeból timor-leste (lftl), kinta ne’e, realiza enkontru hodi deside abertura jogu primeiru no segunda divizaun époka 2022, iha loron 18 agostu tinan ne’e.
biban ne’e, sekretáriu jerál federasaun futeból timor-leste (fftl), gregorio correia, hateten, abertura jogu primeira divizaun no segunda divizaun tenke tuir kalendáriu federation international football association (fifa) no asian football confederation (afc) nian.
“hakarak ka lakoi 18 agostu ne’e liga la’o tanba iha juñu no jullu ne’e, eventu internasionál iha li’ur barak ne’ebé jogadór barak sei partisipa. ne’ebé difikulta klube sira  nia jogadór barak mak envolve, nune’e agostu mak hahú abertura tanba atividade internasionál laiha,” dehan gregorio ba  ministériu saúde (ms), kuarta ne’e, hala’o sorumutuk ho the menzies school of health research no world mosquito program (wmp), hahú diskute prevensaun dengue liuhosi métodu wolbachia.
“ida ne’e métodu foun atu lori susuk aedes aegypti hosi timór ba austrália atu fó kaben ba malu. tanba susuk austrália laiha baktéria. nune’e métodu ne’e halo susuk rua ne’e kaben tiha, hafoin sira iha oan no lori fali mai timór atu husik iha fatin risku sira hodi neutraliza susuk aedes aegypti atu labele halo transmisaun virus dengue ba ema,” diretór nasionál saúde públika iha ministériu saúde, frederico bosco ba agência tatoli iha caicoli,dili.
tanba métodu wolbachia ne’e atu susuk sira ne’ebé kauza ba vírus dengue, sei la sai ameasa ba ema tanba halo ona replikasaun ho wolbachia. tanba replikasaun ba virus dengue hosi susuk aedes aegypti kahur ona ho baktéria naturál.
nune’e, timor-leste hakarak adopta métodu ne’e tanba hanesan maneira sustentável ne’ebé país kuaze 11 utuliza ona no livre husi moras dengue.
“ita hakarak adopta tanba baktéria wolbachia laiha kauza moras seluk ba ema no susuk  sira mós laiha impaktu negativu  ona  bainhira tata ema,” nia akresenta.
atu implementa métodu ne’e, nia dehan   timor-leste presiza halo preparasaun hodi envolve autoridade lokál sira liuliu komunidade sira iha área risku sira.
pasiente dengue sa’e ba 3.959
tuir dadus hosi diresaun nasionál saúde públika liuliu departamentu vijilansia epidemolojia  iha ministériu saúde, hahú fulan-janeiru  to’o horiseik, rejista pasiente dengue sa’e ba 3.959  no hamate ona labarik na’in-50.
maioria kazu ne’e deteta husi munisípiu dili ho totál 2.636, baucau 251, manatuto 172, covalima 126, ermera 107, manufahi 160, viqueque 64, ainaro 45, liquiça 109, aileu 87 no bobonaro 44 lautem 153 no rejiaun administrativu espesiál oé-cusse no ambeno (raeoa) na’in-lima.
munisípiu dili nafatin rejista kazu ne’ebe a’as hahú janeiru to’o mai abríl ho totál kazu 2.636, kompostu hosi postu administrativu dom-alexo 1.512, cristo-rei 435, vera-cruz 288 no na’in-feto 343.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 448, klínika fatumeta 261, sentru saúde comoro 923, sentru saúde vera-cruz 204, sentru saúde formoza 449, sentru saúde becora 238, klínika madre eliza na’in-ida, sentru saúde atauro 11, sentru saúde metinaro 39, klínika bairru-pité 59 no klínika motael na’in-rua no klínika moris foun na’in-ida.
ms apela populasaun
ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka sente laran sa’e, liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dal aida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
   dengue hamate ona labarik na’in-50 iha timor-leste
diretór servisu munisípal asaun sosiál (smas), abrão nascimento, informa iha trimestre dahuluk (janeiru-marsu) ne’e smas covalima ezekuta verba orsamentu jerál estadu (oje) tinan 2022 atinje ona 45%.

“iha trimestre dahuluk ne’e, smas covalima ezekuta orsamentu jerál estadu tinan 2022 atinje ona 45%,” abrão nascimento informa ba agência tatoli, iha nia knar fatin suai loro, kuarta ne’e.
oje tinan 2022 prevee ba smas ba kategoria bens no servisu hamutuk $54,700.00 hosi orsamentu ne’e, ezekuta hodi sosa kaixaun ba matebian família vulneravel hamutuk 101 ho orsamentu $14,295, ba viajen lokál $2,80.00, realiza atividade  sermináriu  kona-ba violénsia domestika iha postu administrativu zumalai $302.85.
aleinde ne’e, smas mós ezekuta orsamentu ba konvustível $222,96, orsamentu despeza operasionál $300.00 no saláriu ba funsionáriu smas hamutuk $13,440, nune’e totál orsamentu ne’ebé mak uza ona hamutuk $28,317.96 no osan saldo ba kaixaun nian hamutuk $52,510.
tuir nia, servisu asaun sosiál realiza semináriu foku ba violénsia domestika bazea ba dadus hosi organizasaun noun governamentál iha covalima hatudu katak kazu viol’ensia domestika sei aas tebes iha covalima.
“ami tenke prevee orsamentu halo sensibilizasaun hodi hamenus númeru kazu violénsia domestika iha munisípiu covalima,” nia dehan.
antes ne’e, nia dehan, iha loron 14 fulan-marsu 2022 konselór fokupers covalima fó sai katak hahú fulan janeiru-marsu, fokupers rejista kazu hosi munisípiu ainaro, manufahi no covalima hamutuk 18, ho tipu kazu sira hanesan violénsia doméstika, violénsia seksuál, abuzu seksuál ba labarik minór, hadau malu oan no hadau malu rai.
organizasaun naun governamentál k’nua haberan komunidade (khk) munisípiu viqueque, kuarta ne’e, apoia ortikultura ba grupu luru-boro hosi aldeia luru-boro, suku macadique, postu administrativu uatulari, munisípiu viqueque hodi hasa’e produtividade.
“ha’u sente kontente bainhira grupu luru-boro mosu ona, maibé ha’u husu grupu ne’e tenki la’o ba oin.  grupu ne’e ho atividade ortikultura kuda kanku no rai osan, ne’ebé  k’nua haberan komunidade apoia materiál. osan ba imi tenki jere ho di’ak hodi habelar no hakbiit imi-nia ortikultura no rai osan,” administradór postu uatulari, maunel do rosário, informa ba agência tatoli, hafoin ramata distribui materiál ba grupu luru-boro, iha suku macadique.
 khk no komunidade suku uma-quic viqueque kuda ai-oan 1.000
nune’e, autoridade postu ne’e husu ba grupu atu aumente atividade sira seluk hanesan soru tais, hakiak ikan, hakiak manu no seluk tan.
“ha’u husu ba grupu luru-boro tenki kria estrutura grupu hodi lori ba administrasaun postu uatulari, nune’e iha kualker reuniaun ruma ema husu karik, ha’u bele aprezenta. se la’e ha’u la hatene buat ida. agradese ba k’nua haberan komunidade ne’ebé fó ona apoiu materiál ba grupu sira hodi haboot sira-nia atividade ortikultura, nune’e fó rendimentu no uza ba sustenta família sira iha uma-laran no selu oan sira ba eskola,” nia akresenta.
iha fatin hanesan, diretór ezekutivu khk, agosto pinto, haktuir, apoiu materiál sira-ne’e fundasaun khk hetan hosi parseiru internasional zit alemaña hodi fó ba grupu luru-boru uza ba atividade ortikultura no apoia orsamentu ho totál $500 hodi haforsa grupu.
“daudaun ne’e ami apoia grupu sira iha postu haat hanesan viqueque vila, ossu, lacluta no postu uatulari. sasán sira-ne’e hosi ami-nia parseiru zit ne’ebé liuhosi programa ida ami hanaran ‘muda ó ninia hahalok’. objetivu atu ba joven sira atu muda hanoin tanba dala ruma hanoin hein de’it governu mak kria kampu serbisu ba ita, maibé governu seidauk iha kbiit. entaun  ita halo uluk maka hein tan governu sira bele kontribui,” nia dehan.
diretór ezekutivu husu ba autoridade sira presiza buka dalan ba grupu hodi grupu sira bele moris liután. khk apoia materiál agrikultura ba grupu sira hodi fasilita sira hodi hala’o serbisu ho di’ak.
nune’e mós, koodenadór grupu luru-boru, matias da costa, apresia ho inisiativa khk ne’ebé fó apoia materiál hodi fasilita grupu hala’o serbisu ortikultura atubele hasa’e produtividade grupu nian.
“ami sente kontente no agradese ba khk ne’ebé fó ona apoia materiál ba ami, daudaun ne’e ami-nia grupu kuda kanku, fore talin, tomante no modo ho medida rai 40×40. liuhosi apoia ida-ne’e ami bele hasa’e produtividade grupu no apoia ne’e ami foin hetan dahuluk,” nia tenik.
grupu luru-boru harii iha tinan 2022, ho membru hamutuk na’in-23, ho ninia atividade hanesan ortikultura no rai osan iha foho luru-boru, maski nune’e dalan liga bá fatin halo atividade grupu mak a’at hodi difikulta ba movimentu grupu hodi lori produtu ba merkadu.
materiál ne’ebé ong khk apoia ba grupu luru-boru maka hanesan jeradór bee ida, tanki ida, redi taka modo tolu, mageira rua, ensada, ai-suak, fini modo musan no osan ho montante $500.
distribui materiál agrikultura ne’e entrega direta hosi administradór postu uatulari no diretór ezekutivu khk ofisialmente entrega ba grupu luru-boru.
 tuir dadus estatístika hosi ministériu saúde liuhosi diresaun nasionál saúde públika, departamentu vijilánsia epidemolojia, hahú fulan-janeiru to’o horiseik pasiente dengue sa’e ba 2.339, hosi númeru ne’e labarik na’in-31 mak mate.
“situasaun kazu dengue iha timor-leste hosi janeiru mai too horiseik hamutuk kazu 2.339 no kumulativu óbitu na’in 31 no óbitu hirak ne’e maioria iha dili,” refere nota ne’ebé agência tatoli asesu ohin.
maioria kazu ne’e deteta husi munisípiu dili ho totál 1.456, baucau 105, manatuto 142, covalima 87, ermera ho kazu 90, manufahi 95, viqueque 53, ainaro 32, liquiça 82, aileu 69 no bobonaro 32 lautem 93 no raeoa tolu.
munisípiu dili nafatin rejista kazu ne’ebe a’as iha primeira semana to’o sesta semana fulan fevereiru 2022, ho totál kazu 1.456. nune’e haree ba kada loron kazu aumenta bebeik husi munisípiu dili.
to’o ohin loron hahú semana dahuluk fulan fevereiru tinan 2022, kazu dengue hosi postu administrativu dom alexo iha 789, cristo-rei 314, vera-cruz 150, no nain feto 163.
fasilidade saúde iha munisípiu dili hanesan hospitál nasionál guido valadares (hngv) rejista ona kazu dengue hamutuk 290, klínika fatumeta 217 sentru saúde comoro 441, sentru saúde vera-cruz 55, sentru saúde formoza 204, sentru saúde becora 188, klínika madre eliza na’in-ida, sentru saúde atauro na’in-11, sentru saúde metinaro 25, klínika bairru-pité 22, klínika motael na’in-ida no klínika moris foun na’in-ida.
nune’e, ministériu saúde kontinua apela ba populasaun iha dili laran no mós iha munisípiu sira seluk, atu aprezenta-an iha fasilidade públiku saúde (sentru saúde ka ospitál) ne’ebé besik, bainhira sente isin-manas, ka senti laran sa’e,liman-ain no sikun moras hodi bele hetan atendimentu husi profisionál saúde sira.
apela mós autoridade munisipál no autoridade lokál atubele orienta komunidade halo limpeza jerál iha suku no bairru sira liuliu fase tanke, bidon ka balde tau bee semana ida dala ida.
hamoos sasán ka limpeza hanesan roda aat, vazu ai-funan atu susuk labele tau tolun, haloot ropa ho di’ak iha ita nia uma laran,uza ropa ne’ebé liman naruk karik toba iha tempu loron, uza aimoruk hanesan repelente ka autan, uza moskiteru karik toba iha tempu loron, so’e lixu iha nia fatin.
 pasiente dengue sa’e ba 2.281 no hamate labarik na’in-30
japan international cooperation agency (jica) apoia governu hodi hadi’a estrada beduku, postu administrativa dom aleixo, ne’ebé foin lalais hetan estragu impaktu hosi dezastre naturál no konstrui fasilidade bee-moos.
“semana kotuk konsellu ministru autoriza ona ministru finansa asina kontratu ho jica, ne’ebé fulan-jullu ne’e bele realiza ona, tanba dezeñu kompletu ona hein de’it formaliza kontratu bele implementa ona, ne’e ba projetu estrada iha ponte comoro iii no fasilidade bee-moos iha área ne’e duni,” ministru obra públika, abel pires da silva, hateten iha salaun mop, caicoli, segunda ne’e.
 jica kontribui millaun $7,4 reabilita urjente infraestrutura kauza kalamidade
ligadu ho estragu infraestrutura públika sira seluk, presiza orsamentu millaun $300.
“infraestrutura públika sira balun iha dili laran hadi’a ona balun maibé seidauk tanba estragu barak tanba ne’e maka husu pasiensia ba povu no kontinua fó apoia ba ami hodi hadi’a sasán sira ne’e tanba estragu sira ne’e akontese iha loron ida de’it entaun presiza tempu naruk atu hadi’a hotu,” nia akresenta.
governante ne’e dehan, enkontru koordenasaun ne’ebé hala’o ona deside implementa projetu 50, balun realiza ona no balun sei iha prosesu aprovizionamentu.
“hakarak deklara ba públiku katak mop tenta hela atu rezolve hotu no orsamentu sei uza fundu infraestrutura no husu tan apoia parseiru internasionál hanesan jica, ne’ebé deside ona hadi’a balun,” nia informa.
governu liuhosi desizaun konsellu ministru (km) delibera hodi fó autorizasaun ba ministrériu finansa (mf) atu negosia ho banku mundiál kona-ba kondisaun espesífika sira ba empréstimu hodi finansiamentu projetu fornesimentu bee-moos ba sidade dili. 
projetu ne’e aprezenta hosi ministru finansa, rui augostu gomes, ho nia objetivu atu aumenta área kobertura ba serbisu abastesimentu bee-moos no hadi’a kapasidade institusionál bee timor-leste, empreza públika (btl, e.p) nian.
“projetu ne’e ho valór millaun $123,37 maihosi empréstimu,” ministru prezidénsia konsellu ministru interinu, rui augostu gomes, hateten, iha palásiu governu hafoin ramata reuniaun km, kuarta ne’e.
 2022: btl, e.p sei implementa konstrusaun fíziku mellora bee-moos
projetu fornesimentu bee-moos ne’e ho nia durasaun tinan-hitu, hahú hosi tinan 2023 to’o 2029 no sei benefisia ba ema na’in-82.300 iha munisípiu dili.
 ministériu saúde (ms) hahú fó kapasitasaun ba profisionál saúde sira atu hala’o diagnostika no manajementu ba moras tuberkuloze (myobacterium tuberculosis/tb) iha timor-leste.
tuir dadus estimasaun hosi organizasaun mundiál saúde, iha tinan 2020 timor-leste rejistu aumenta taxa prevalénsia ba tuberkuloze hosi 490/1000 populasaun ba 508.
“ita rejistu mós taxa mortalidade tuberkuloze hosi 100 ba 106, nune’e kazu tuberkuloze nafatin sai problema boot ba saúde públika iha ita-nia rain,”diretora nasionál kontrola moras iha minsitériu saúde, josefina clarinha joão, hateten  bainhira hala’o diskursu iha seremónia kapasitasaun ba profisionál saúde sira atu halo diagnostika no manajementu tuberkuloze ba populasaun iha timor-leste  iha  ótel novo turizmu, segunda ne’e.
 ms planeia kampaña nasionál prevene no kura tuberkuloze
ministériu saúde hasoru problema boot mak hala’o tratamentu detensaun ba kazu tuberkuloze ba komunidade sira ne’ebé mak falta asesu fasilidade saúde.
“ita halo evaluasaun ita deteta katak falta asesu fasilidade saúde liuliu jeográfikamente timór nian tanba sentru saúde ba iha komunidade sira nia hela fatin ne’e dook no konesimentu hosi komunidade  ba iha moras ne’e rasik ne’e mós sei menus, nune’e mak  hanesan dezáfiu ida ba ita,” nia akresenta.
orsamentu ne’ebé mak apoiu programa tuberkuloze ne’e hosi koica ba iha organizasaun internasionál ba migrasaun (iom) hamutuk miliaun $3 ba iha klibur domin atu bele fasilita liu tan ba servisu detensaun kazu tuberkuloze nian no oferese tratamentu ba pasiente sira ne’ebé mak deteta ona.
iha fatin hanesan, diretór ajénsia kooperasaun internasionál koica, heejin kim, hateten, dezafiu sira ne’ebé profisionál saúde  hasoru mak bainhira atu halo detensaun kazu   foun  ne’e menus  tanba  durante  ne’e iha situasaun covid-19 nia laran.
“bainhira ita hahú implementa programa detensaun kazu, ita hasoru dezafiu liuliu covid-19 ne’ebé impede atividade iha munisípiu hotu,” diretór ne’e akresenta.
alende ne’e, minsitériu saúde halo detensaun kazu tuberkoluze ba iha munisípiu lima hanesan baucau, dili, ermera, covalima, no bobonaro.
klínika klíbur domin rejista pasiente 122
entretantu, diretór ezekutivu fundasaun klibur domin tibar, joaquim freitas soares, hateten iha fulan-janeiru no meadu fevereiru tinan 2022 rejista pasiente tuberkuloze hamutuk 122 iha munisípiu dili.
“iha tinan 2021 ita deteta pasiente kazu tuberkoluze hamutuk 234 no iha tinan 2022 fulan janeiru no fevereiru ita deteta pasiente sira hamutuk 122. maioria ita deteta iha atauro tanba iha dili ita foka liu ba atauro. nune’e espera katak fulan hirak tuir mai ita sei deteta kazu barak liu tan hodi hapara uluk transmisaun tb iha atauro, hafoin mak kontinua fali ba iha munisípiu baucau,” diretór ne’e afirma.
daudaun ne’e, profisionál saúde klínika ne’e hala’o esforsu hela iha atauro no espera katak trimestre dahuluk iha tinan 2022 bele deteta kazu aumenta liután.
“kazu sira ne’e mak rezultadu tama ona ba iha pozitivu no ita refere ba hodi halo tratamentu iha sentru saúde sira tanba populasaun sira iha atauro ne’ebé mak ita halo ona screening masal hamutuk 6.000-resin hosi totál populasaun hamutuk 11.000,” nia esplika.
iha fulan marsu, sei halo tan servisu detensaun kazu ba suku sira ne’ebé mak seidauk asesu ba iha raiu-x no diagnostika tb tanba ne’e espera  tinan ida ne’e  atauro  bele ramata ona serbisu.
“ita halo screening masál ba komunidade sira iha atauro ne’e hosi idade 15 ba leten hodi asesu ba raiu-x hodi hatene sira nia pulmaun moos ka iha deskonfia ba moras tuberkuloze entaun ida ne’e mak ita sei halo iha atauro iha fulan-marsu nia laran,” nia akresenta.
klínika ne’e hetan apoia finanseiru husi governu koreia liuhusi koica ne’ebé aloka   hamutuk   $450.000 ba tinan tolu hosi 2020 to’o 2022,  
“ita husu ona koica atu extende tan projetu ida ne’e ba to’o iha tinan 2023 tanba osan barak seidauk uza hotu,” nia espera.
xefe unidade programa tuberkoluze, ministériu saúde, constantino lopes, afirma tarjetu ministériu saúde iha katak iha tinan 2021 tenke deteta kazu hamutuk 6.400, maibé iha problema ba detesaun kazu iha de’it 3.200.
“iha tinan 2021 loloos ne’e ita tenki deteta to’o kazu 6.400, maibé ita iha problema ka situasaun cvovid-19 mak deteta kazu hamutuk 3.200.    hosi númeru 3.200 ne’ebé mak halo tratamentu ba kazu tuberkuloze ne’e 3% mak lakon vida,” nia afirma.
 timor-leste iha kompromisu serbisu ho parseiru prevene no kura tuberkuloze
kandidatu prezidente repúblika ba mandatu 2022-2027, francisco guterres lú olo, sei partisipa iha debate ne’ebé organiza hosi comissão nacional de eleições (cne) ba ohin kalan, 15 marsu 2022.

tanba iha interese atu partisipa iha debate ne’e mak horisehik, iha 14 marsu 2022, reprezentante legál kandidatu prezidente repúblika fernando dias gusmão partisipa iha enkontru preparativu iha hotel el legendario, fatin ne’ebé sei  hala’o transmisaun direta hosi gmn tv.
“horisehik kedas kandidatu lú olo hetan malu ho reprezentante fernando dias gusmão hodi hatene kona-ba preparativu hosi gmn no cne kona-ba debate ne’e,” refere komunikadu imprensa ne’ebé agência tatoli asesu, tersa ne’e.
biar iha protestu ba oinsá cne organiza debate ida-ne’e, kandidatu prezidente repúblika ho númeru sorteiu neen (6)  hakarak uza oporunidade ohin nian hodi hato’o ninia kompromisu polítiku no hatán pergunta ne’ebé de’it  ne’ebé komisaun organizadora prepara tiha ona.
ekipa susesu kandidatu prezidente repúblika francisco guterres lú olo hala’o protestu hasoru cne relasiona ho hili gmn, empreza televiziva privada, ne’ebé responsabiliza ba transmisaun direta debate kandidatu prezidente repúblika, tanba durante ne’e estasaun gmn la hatudu sira-nia imparsialidade no apoiu liu kandidatu ida liufali kandidatu sira seluk iha kampaña ba eleisaun prezidente repúblika.
ekipa susesu kestiona cne nia imparsialidade hili estasaun televiziva gmn ba transmisaun direta debate prezidente repúblika nian, maibé ne’e la signfika kandidatu prezidente repúblika francisco guterres lú olo sei la partisipa iha debate ne’e.
kandidatu prezidente repúblika francisco guterres lú olo sempre prontu atu hato’o nia kompromisu polítiku iha oportunidade ne’ebé de’it, atu nune’e eleitor hotu-hotu iha timor-leste tomak  no iha rai-li’ur  bele akompaña no hatene kandidatu ninia kompromisu polítiku ba tinan lima tuir mai.
xefe departamentu administrasaun finansa iha sentru nasionál formasaun profisionál (cnfp-sigla portugés) becora, pedro de jesus, informa iha trimestre dahuluk ne’e cnfp becora ezekuta ona verba orsamentu jerál estadu (oje) 2022 atinje ona 13%.

“hosi fulan janeiru to’o 31 marsu ne’e, ami ezekuta ona 13% ne’ebé ekivalente ho osan hamutuk $613,187.00,” pedro de jesus informa ba agência tatoli, iha nia knar fatin, becora, dili, kinta ne’e.
hosi montante orsamentu $613,187.00 ne’e fahe ba kategória rua (2) ne’ebé kompostu hosi saláriu no vensimentu 20,77% ho nia saldo $112,560.00 no bens servisu 19,16% ho nia saldo 414.887.00.
iha bens servisu ne’e fahe ba área tolu mak aset management 6,20% ho nia saldo 106.288.00, saláriu ba kontratadu 21,40% ho nia saldo 138.034.00 no formasaun 11,72% ho nia saldo 170,565.00.
hosi ezekusaun oje 2022 ne’ebé atinje ona 13% ne’e, cnfp becora ezekuta ba formasaun dosente, kompra materiál ba administrasaun, halo manutensaun ba ekipamentu iha sentru cnfp becora no halo mós pagamentu ba funsionáriu permanente no kontratadu sira.
entretantu, iha portál tranferénsia orsamentu jerál estadu (oje) 2022, ba sentru nasionál formasaun profisionál (cnfp-sigla portugés) becora nia orsamentu 2022 hamutuk $613,187.00 ne’ebé ezekuta ona 16,1%.
kandidatu prezidente repúblika (pr) hosi partidu congresso nacional da rekonstrução de timor (cnrt) ba períodu 2022-2027, ho númeru sorteiu 14, josé ramos horta, lidera ho votu 1.144 iha sentru votasaun estabelesidu iha eskola ensinu báziku filiál (ebf) farol.
sentru votasaun ne’e hanesan fatin ne’ebé kandidatura ho númeru sorteiu 06, francisco guterres ‘lú olo’ vota.
“totál votante iha sentru ne’e hamutuk 1.953, maibé ida abandonadu, nune’e totál eleitór 2.950, votu nulu 2, reklamasaun 1, branku 3, no inválidu 1,”  reprezentante brigadista sentru votasaun farol, joão de castro sousa, hateten, sábadu ne’e.
 lú olo fiar metin manán iha primeira volta
nune’e, kandidatura francisco guterres ‘lú olo ho votu 297, lere anan timur ho votu 161, mariano asanami sabino ho votu 105, maria helena lopes de jesus pires ho votu 57, armanda berta dos santos  ho votu 54, antero bendito ho votu 1.
nune’e mós, constâncio pinto tolu ho votu 3, virgílio guterres ho votu 17, martinho gusmão ho votu 5, felisberto araújo duarte ho votu 2, ângela freitas da silva ho votu 1, rogério lobato ho votu rua, anacleto ferreira ho votu 5, hermes da rosa correia barrosho votu 61, no isabel ferreira ho votu 11.
populasaun partisipa eleisaun prezidensiál ho antusiazmu, ne’ebé hahú votasaun hosi tuku 07:00 to’o 15:00 no prosesu kontajen votu hahú iha tuku 17:00 tomo 22:20.
durante atividade, akompaña hosi fiskál kandidatura sira, observa hosi komisaun nasionál eleisaun (cne, sigla portugés), observadór internasionál, no hetan seguransa másima hosi polísia nasionál timor-leste (pntl), nune’e situasaun la’o di’ak no hakmatek.
oitavu governu konstitusionál foti orsamentu $2,441,244.517 hosi fundu mina-rai hodi finansia orsamentu jerál estadu (oje) 2022 ba iha proposta orsamentu retifikativu (or).

notisia relevante: pn aprova proposta orsamentu retifikativu iha jeneralidade
parlamentu nasionál, tersa ne’e,  liuhosi diskusaun espesialidade aprova ho votu afavór 36, kontra 18 no abstensaun neen (6) ba tabela ii-reseita órgaun no servisu administrasaun sentrál ho nia deskrisaun hanesan kategória rubríka  reseita petrolífera $2,441,244.517 ne’ebé foti hosi transferénsia fundu petrolíferu $2,441,244.517, transferénsia superiór rendimentu sustentavél estimadu (rse) $1,887,166.941.
“nune’e tabela ii-reseita órgaun no servisu administrasaun sentrál aprovadu,” prezidente parlamentu nasionál, aniceto longuinhos guterres lopes, deklara liuhosi plenária.
pn mós aprova mós ho votu a-favór 38, kontra neen (6) no abstensaun 15 ba anexu tabela i reseita no despeza setór administrativu kategoria reseita globál $3,308,799.841, reseita globál konsolidada $3,236,717.481, administrasaun sentrál $2,989,335.197, despeza globál $3,308,186,041, despeza global konsolidada $3,236,103.681 no administrasaun sentrál $2,989,335.197.
ba proposta lei númeru 38/v(4a) 1/2022, primeiru alterasaun lei númeru 1/2022, 3 janeiru, oje 2022, segundu alterasaun lei númeru 8/2008, 30 juñu, lei tributária, no kriasaun fundu kombantete libertasaun nasionál, ne’ebé pn aprova mós artigu 1 kona-ba objetu presente diploma.
entertantu, iha debate espesialidade ba proposta orsamentu retifikativu  ho karáter urjénsia ba loron dahuluk ne’e hahú debate ba proposta lei  númeru 38/v(4a) 1/2022, primeiru alterasaun lei númeru 1/2022, 3 janeiru, oje 2022, segundu alterasaun lei númeru 8/2008, 30 juñu, lei tributária, no kriasaun fundu kombantete libertasaun nasionál ne’ebé hamutuk ho nia artigu lima, hahú hosi kapítulu i dispozisaun inisiál ho nia artigu ida, kapítulu ii alterasaun lejislativa ho nia artigu rua, kapítulu iii fundu kombatente libertasaun nasionál ho nia artigu ida no kapítulu iv dispozisaun finál ho nia atigu ida.
tanba ne’e, debate espesialidade ne’e hahú hosi dispozisaun inisiál ho nia artigu sei to’o ba iha dispozisaun finál.
aleinde iha mós proposta hamutuk 19 hosi deputadu sira-ne’ebé meza plenária admite halo diskusaun mai hosi deputadu bankada governu no mós opozisaun.
prezidente parlamentu nasionál, aniceto longuinhos guterres lopes, fó sai katak proposta hirak ne’e mak kumpre regra no oráriu meza admite hodi bele diskute.
